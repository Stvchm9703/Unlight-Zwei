"chara_card_id","book_type","title","text_id","content","image","age_no"
6,1,"ปี 3395 «โคลน»",1,"หิมะอันหนาวเหน็บเริ่มตกลงมาเมื่อคล้อยบ่าย ใต้เท้าของเอวาริสท์จึงเปรอะเปื้อนไปด้วยโคลนซึ่งเกิดจากหิมะที่ตกลงมาอย่างหนักและทับถมกันบนพื้นดิน<br>
ณ สะพานที่พาดผ่านไปยังแนวชายแดนของเบิร์นไซด์ซึ่งอยู่ทางตะวันออกของจักรวรรดิ กำลังมีการคุมเชิงกันอยู่อย่างต่อเนื่อง<br>
เมื่อไอแซคเดินมาจนถึงแนวคันดินก็เอ่ยขึ้นเบาๆ ชุดทหารที่เปรอะเปื้อนของเขาบอกเล่าถึงความรุนแรงจากการสู้รบได้เป็นอย่างดี<br>
«ติดกับเข้าแล้วสินะ»<br>
ทว่า ใบหน้านั้นกลับมีรอยยิ้มผุดขึ้นมา พร้อมตอบด้วยน้ำเสียงราวกับกำลังล้อเลียนเอวาริสท์<br>
«รู้อยู่แล้วล่ะ ถึงได้มาไง ถ้าอยากได้อะไรก็ต้องมีการสังเวยกันบ้าง»<br>
«......สังเวยเหรอ ลูกน้องของนายนี่น่าสงสารชะมัด»<br>
«นายเองก็เป็นลูกน้องฉันเหมือนกันนะ»<br>
«ฉันทำเพราะชอบต่างหาก สงครามทำให้ฉันสนุก»<br>
«ต่อจากนี้อาจจะสนุกมากขึ้นอีกก็ได้ ดูนั่นสิ»<br>
ไอแซคชะเง้อไปอีกฝั่งของแนวคันดิน<br>
«รู้ใช่มั้ย?»<br>
ที่ตลิ่งฝั่งตรงข้าม เขาเห็นเหล่าทหารเดินไปมาอย่างเร่งรีบ<br>
อุปกรณ์สวมใส่ของทางนั้น แตกต่างจากของที่ทหารเบิร์นไซด์ใช้ต่อสู้มาจนถึงตอนนี้อย่างชัดเจน<br>
«กองสนับสนุนเหรอ?»<br>
«ทหารของอิมเพอร์โรเดียน่ะ กำลังนำอสูรสงครามมาอยู่»<br>
เอวาริสท์ตัดสินใจที่จะถ่ายทอดคำสั่งของนายพลซีเดอร์ให้ไอแซคด้วย<br>
|<br>
|<br>
- เมืองหลวงไฟดู -<br>
«ฉันไม่สบายใจเลย»<br>
นายพลวางแก้วเหล้าแล้วพูดขึ้น<br>
«ในกองของฉันมีทหารที่เหมือนข้าราชการมากเกินไป»<br>
นายพลซีเดอร์จับตามองเอวาริสท์เป็นพิเศษ เพราะเขาคือผู้มีความสามารถโดดเด่นซ้ำยังเป็นทหารใต้สังกัดของตน<br>
«ฉันคาดหวังในตัวเธอนะ ร้อยเอกวอลซ์»<br>
สายตาเฉียบขาดบนใบหน้าที่เต็มไปด้วยรอยเหี่ยวย่น แสดงถึงพลังอำนาจที่นายพลรูปร่างเล็กผู้นี้มี<br>
«ฉันหมายถึงในฐานะนักรบมากกว่าในฐานะทหาร»<br>
นายพลคือบุคคลสำคัญของกองทัพหลวงแกรนเดเลเนีย<br>
ตอนที่ยุคสมัยแห่งรุ่งอรุณเริ่มต้นขึ้น พื้นที่ส่วนใหญ่ได้รับการปลดปล่อยจากความวุ่นวาย คนที่ยืนกรานให้จักรวรรดิเน้นไปที่การเพิ่มกำลังทหารให้เข้มแข็ง และกระจายกำลังออกไปทั่วดินแดนก่อนเป็นอย่างแรกก็คือเขาผู้นี้<br>
เมื่อกำลังทหารมากขึ้น อำนาจของจักรวรรดิก็เพิ่มขึ้น ทว่าความสำเร็จอันยิ่งใหญ่นั้นได้ทำให้สถานะของเขาในจักรวรรดิเป็นอันตราย<br>
สมรภูมิทางตะวันตกกับอาณาจักรรูบิโอน่ายังคงทรงตัวอย่างต่อเนื่อง แต่ก็เริ่มมีเงาอึมครึมออกมาบดบังอำนาจทางการเมืองในหมู่ทหาร<br>
«นายเกิดที่ไหนน่ะ ฉันได้ยินมาว่าไม่ได้เกิดในประเทศนี้นี่»<br>
ที่ผ่านมาการร่วมรับประทานอาหารค่ำนับเป็นโอกาสที่เอาไว้พูดคุยสถานการณ์การรบหรือข้อเรียกร้องกับนายร้อยคนอื่น และคนที่ถูกเรียกมาวันนี้คือเอวาริสท์<br>
«ฟอเรสท์ฮิลล์ครับ แต่ตอนนี้ไม่มีที่นั่นอีกแล้ว ที่นั่นถูก «น้ำวน« กลืนลงไปตั้งแต่ผมยังเด็ก»<br>
เอวาริสท์พูดอย่างตรงไปตรงมา เขาไม่รู้จุดประสงค์ของนายพลก็จริง แต่ก็ไม่รู้สึกว่าต้องใช้เล่ห์เหลี่ยมอะไร<br>
«ผมโตขึ้นมาในจักรวรรดิในฐานะผู้อพยพ และสมัครเป็นทหารตอนอายุ 17 ครับ»<br>
«สาเหตุที่ทำให้สมัครเป็นทหารล่ะ?»<br>
«เพื่อทดสอบความสามารถของตนเองครับ อยากรู้ว่าตัวเองจะไปได้ไกลแค่ไหน»<br>
นายพลจ้องตาของเอวาริสท์<br>
«อย่างนี้นี่เอง รู้สึกยังไงกับสภาพแวดล้อมและบ้านเกิดตัวเองล่ะ?»<br>
«ไม่รู้สึกเวทนาตัวเองเลยครับ ความรู้สึกคือสิ่งที่เกิดจากการกระทำในท้ายที่สุด ถ้ามุ่งไปข้างหน้า ก็ไม่จำเป็นจะต้องยึดติดอะไร»<br>
«พูดได้น่าสนใจดีนี่ แต่ฟังดูน่าเชื่อถือดีในฐานะผู้บังคับบัญชาในแนวหน้า»<br>
นายพลหัวเราะและแกว่งแก้วเหล้า<br>
«ท่านนายพล ที่เรียกผมมาในวันนี้มีเหตุผลอะไรรึครับ?»<br>
เอวาริสท์ตัดสินใจพูดเข้าเรื่อง<br>
«ไม่ต้องใจร้อนน่าร้อยเอก ช่วยฟังหน่อยนะ»<br>
«ชีวิตไม่มีเป้าหมาย ไม่ว่าจะเกิดในเมืองไหน ชาติตระกูลอะไร สุดท้ายก็ตายอยู่ดี»<br>
«แต่สงครามนั้นต่างออกไป ไม่ว่ามันจะเริ่มจากที่ไหน ก็มีเป้าหมายที่เรียกว่าชัยชนะแน่นอนอยู่แล้ว ฉันชอบตรงนั้น»<br>
นายพลลุกขึ้นยืน หันหน้าไปยังแผนที่ซึ่งติดอยู่กับกำแพง<br>
«สมรภูมิชักจะใหญ่ขึ้นทุกวัน ทั้งทิศตะวันออก ตก และเหนือก็ด้วย และพวกเราจะชนะในทุกสนามรบ»<br>
ในดวงตาของนายพลที่หันกลับมานั้น ฉายแววประหลาดที่ไม่เคยพบเห็นจากผู้ใด<br>
เอวาริสท์รู้สึกได้ ว่าอารมณ์อันบิดเบี้ยวนี้สร้างชายร่างเล็กให้กลายเป็นนายพล<br>
«เพื่อชัยชนะ เราจำเป็นต้องมีพลังใหม่»<br>
«อยากให้ฟังคำขอร้องอย่างหนึ่ง งานพิเศษชิ้นนี้ ถ้าไม่ใช่คนอย่างนายก็ทำไม่ได้»<br>
|<br>
|<br>
- ชายแดนไมออคก้า -<br>
ฟ้าสางที่มาถึงในยามเช้าทำให้ ค่อยๆ เห็นร่างของอสูรสงครามสามตัวจากฝั่งตรงข้ามของคันกั้นน้ำ มันสูงราวๆ 3 อาร์เล <4.5 เมตร> ช่วงลำตัวกว้างขนาดที่มองจากจุดนี้ยังสัมผัสได้ถึงพลังกล้ามเนื้ออันมหาศาล<br>
ทหารทัพอสูรของอิมเพอร์โรเดียนั่งอยู่บนหลัง มีอุปกรณ์ควบคุมติดไว้กับปากที่ยื่นไปข้างหน้า ทหารทัพอสูรกำลังกุมบังเหียนที่ติดอยู่กับอุปกรณ์ควบคุม เขาเพิ่งทราบชื่อชนิดของอสูรสงครามนี้เมื่อวาน เป็นชื่อที่ถูกเรียกมาตั้งแต่สมัยก่อนว่า «โทแบร์»<br>
มันเคลื่อนที่โดยใช้ขาทั้ง 4 ในการเดิน เวลากินเหยื่อจะยืนขึ้นและใช้ขาหน้าอย่างคล่องแคล่ว มีความสามารถในการฟื้นตัวสูง และมีหนังที่หนาเหมือนกระดองสีแดง นับเป็นชนิดที่มีประโยชน์ในสงครามอย่างยิ่ง<br>
ในขณะที่อสูรยักษ์กำลังลากอาวุธสกัดกั้นไว้ด้านหลังและมุ่งหน้าสู่สะพาน บรรดาทหารช่างของเบิร์นไซด์ก็เริ่มข้ามสะพานโดยจัดทัพรวมตัวอยู่ด้านหลัง ด้วยพลังของอาวุธสกัดกั้นที่อสูรยักษ์ลากอยู่ ทำให้ไม่ต้องกลัวว่าจะถูกระดมยิง<br>
พวกทหารช่างเริ่มกำจัดสิ่งกีดขวางและกับระเบิดที่ติดตั้งไว้กับสะพานของฝั่งนี้<br>
ในเบิร์นไซด์ และอิมเพอร์โรเดียแทบไม่ได้มีปฏิสัมพันธ์กับพวก «เอ็นจิเนียร์« ที่ชำนาญการใช้เทคโนโลยี จึงไม่มีปืนใหญ่สนามประสิทธิภาพสูงหรือเครื่องจักรอัตโนมัติให้ใช้ แต่ยังพอมีอาวุธสกัดกั้น ซึ่งเป็นเทคโนโลยีสำหรับการป้องกันที่ไม่ว่าเมืองไหนๆ ก็มี<br>
กองอัศวินมารวมตัวกันและรอเอวาริสท์โดยมีม้าจักรกล <ออโตฮอร์ส> ยืนอยู่คู่กัน เมื่อได้รับปืนยาว <คาร์บิน> มาจากเอวาริสท์แล้ว เหล่าอัศวินจึงตรวจสอบลำกล้อง จากนั้นเสียบไว้กับอานและขึ้นขี่ม้าของตนเอง ระหว่างนั้นสมาชิกกลุ่มอื่นก็ได้ขึ้นขี่ม้ากันพร้อมแล้ว<br>
เอวาริสท์ชักดาบขึ้น และตะโกนไปยังทหารใต้สังกัด<br>
«พวกเราคือกองกำลังหลักของกองทัพจักรวรรดิที่กำลังรบกับรูบิโอน่า ตอนนี้ทหารของเบิร์นไซด์เข้าจู่โจมหมายจะทะลวงกองหลังที่ไมออคก้าแห่งนี้ นี่คือการรุกราน หนำซ้ำเรายังรู้มาด้วยว่าเบื้องหลังนั้น มีสัตว์ร้ายที่อิมเพอร์โรเดียพามาสมทบด้วย เราจะถอยตรงนี้ไม่ได้!»<br>
«เพื่อพี่น้องที่ต่อสู้อยู่ฝั่งตะวันตก! เพื่อปกป้องครอบครัวที่รออยู่ในบ้านเกิด! เราจะฝังร่างไปพร้อมกับจิตวิญญาณของอิมเพอร์โรเดียกันที่นี่!»<br>
«อย่าได้กลัวสัตว์ร้าย แต่จงกลัวความอับอายจากการพ่ายแพ้!»<br>
ทหารใต้สังกัดเงยหน้าขึ้นโห่ร้อง ทุกคนต่างตึงเครียด แต่ใบหน้านั้นแสดงให้เห็นถึงความกระหายที่จะเข้าร่วมสงคราม<br>
«ไปกันได้!»<br>
รองหัวหน้าไอแซคจัดแถวให้เป็นระเบียบขณะยืนอยู่ข้างเอวาริสท์<br>
«เอาล่ะ มาสนุกกันเถอะ ในตอนที่ยังมีชีวิตอยู่น่ะนะ»<br>
แม้ทหารใต้สังกัดที่อยู่ข้างหลังไอแซคจะได้ยินคำพูดเช่นนี้เสมอๆ แต่ใบหน้าพวกเขาก็ยังพากันซีดเผือดจากความวิตก<br>
«ปากเสียจังเลยนะ ร้อยโท หัดเอาอย่างเขาบ้างสิ»<br>
ทหารที่ถูกแหย่เล่นแบบกะทันหัน หันไปมองไอแซคด้วยสีหน้าตกใจ<br>
«โกรธด้วยล่ะ ร้อยเอกนี่น่ากลัวชะมัด»<br>
กองอัศวินพุ่งทะยานออกไปด้วยกำลังมหาศาล ม้าจักรกลควบหลบสิ่งกีดขวางที่ทหารช่างของพวกตนวางไว้ราวกับเต้นรำ การเคลื่อนไหวอย่างคล่องแคล่วของจักรกลอัตโนมัติ <ออโตมาตา> ที่เหล่าช่างเครื่องกล <เอ็นจิเนียร์> สร้างขึ้นนั้น ช่วยให้เคลื่อนผ่านไปอย่างรวดเร็วประหนึ่งไหลผ่านไป<br>
เหล่าทหารช่างของเบิร์นไซด์ที่กำลังกำจัดสิ่งกีดขวางพากันทิ้งงานและวิ่งกระโจนกลับไปอีกฝั่ง แต่ม้าจักรกลก็ตามทันในชั่วเสี้ยววินาที ดาบที่แกว่งไกวกับแรงบดขยี้จากร่างของม้าทำให้ร่างของทหารผู้โชคร้ายหล่นกลิ้งลงพื้น กลายสภาพเป็นดั่งผ้าขี้ริ้วที่ขาดวิ่น<br>
กองทัพทหารอสูรของเบิร์นไซด์พยายามปลดล็อกอุปกรณ์ควบคุมและดึงบังเหียนอย่างเต็มกำลังเพื่อต่อกรกับอัศวินที่เข้ามาโจมตี อัศวินหยุดม้าและเตรียมยิงคาร์บินโดยเล็งที่ทหารบนหลังอสูรร้าย แม้ระยะห่างนั้นมากกว่า 50 อาร์เล <75 เมตร> ซ้ำยังเคลื่อนไหวไปด้วย แต่ก็เริ่มถูกล็อกเป้า<br>
เอวาริสท์รู้สึกได้ถึงเวลาที่ค่อยๆ เดินไปข้างหน้า เขารับรู้ได้ว่าตัวเองยืนอยู่บน «ขอบ« เวลาที่จะใช้พลังมาถึงแล้ว ภาพ «อนาคต« ของเหล่าทหารทัพอสูรซึ่งอยู่อีกด้านของกระบอกปืนค่อยๆ ชัดเจนขึ้นมาในดวงตา<br>
กระบอกปืนถูกชักขึ้นซ้อนทับกับภาพอนาคตที่ได้มองเห็น เมื่อภาพทหารทัพอสูรที่ล้มลงปรากฏขึ้นตรงหน้า เอวาริสท์เหนี่ยวไกปืน ทหารที่กำลังพยายามลุกขึ้นอยู่นั้นล้มลงอีกครั้งราวกับถูกย้อนเวลากลับไป และแล้วร่างที่ไร้ลมหายใจก็เลื่อนไหลลงมาจากอาน<br>
ทหารทัพอสูรอีกสองคนที่ยังนั่งอยู่บนหลังอสูรร้ายถูกปลิดชีพไปตามลำดับด้วยวิธีเดียวกัน<br>
«ร้อยเอก ยอดไปเลยครับ»<br>
ทหารใต้สังกัดกู่ร้องด้วยความตื่นเต้นหลังจากเห็นอสูรยักษ์น่าสะพรึงถูกตัดกำลังลงจนเหลือเพียงพวกพ้องของตนที่เหลืออยู่<br>
«ไปข้างหน้าซะ ไม่ต้องสนใจ จะแพ้หรือชนะ มันหลังจากที่ข้ามสะพานไปต่างหาก»<br>
เอวาริสท์กับทหารใต้สังกัดไล่ตามแนวหน้าทันในชั่วอึดใจ น่าผิดหวังที่ขณะรุดผ่านอสูรยักษ์ «โทแบร์« มันไม่ไหวติงเลยแม้แต่น้อย เขาเหลือบมองศพทหารทัพอสูรยังห้อยคาอยู่บนหลังครู่หนึ่ง แล้วมุ่งหน้าไปยังอาวุธสกัดกั้นที่อยู่ด้านหลัง<br>
«ที่เหลือก็แค่ม้าที่ใช้ขนของแล้วสินะครับ»<br>
ทหารใต้สังกัดตะโกนด้วยความดีใจ<br>
รอบๆ อาวุธสกัดกั้น ถูกสกัดโดยหัวหน้าหน่วยทหารกองหน้า เมื่อจะใช้อาวุธสกัดกั้นในสงคราม ไม่ว่าตอนไหนก็ต้องมีทหารคอยป้องกัน พร้อมกับปืนกลไฟคอยยิงไม้ให้ม้าเข้าถึง<br>
«ทำยังไงดี»<br>
«จัดวางตำแหน่งได้ดีนี่นา เราหลุดไปไม่ได้แน่»<br>
ไอแซคตอบ<br>
«ไม่มีเวลาแล้ว ไปกันสองคนนี่แหละ»<br>
ถ้ากระโดดเข้าไปพร้อมกันทั้งด้านซ้ายและขวาต้องมีสักคนที่ผ่านไปได้แน่ๆ หากมาเสียเวลาตรงนี้ก็จะกำจัดกองกำลังหลักของอีกฝ่ายไม่ได้ ได้แค่ตายอย่างสุนัข<br>
«ไปกันเลย!»<br>
เอวาริสท์ร้องตะโกนก้องพร้อมกับกระโดดเข้าไป<br>
หลังลังเลอยู่วูบหนึ่งปากกระบอกปืนกลก็หันมาทางเอวาริสท์ เขาควบม้าจักรกลหมอบลงและรอให้ยิงมา ถ้าแค่ไม่กี่นัดนัดม้าจักรกลยังพอจะต้านไหว เพราะร่างที่เป็นเหล็กถึงรับลูกกระสุนก็ไม่ตาย<br>
เสียงปืนดังกึกก้อง ม้าจักรกลรับการโจมตีเข้าอย่างจังจนเสียการควบคุมและล้มลงตรงหน้าอาวุธสกัดกั้น เขาถูกเหวี่ยงกระแทกพื้น แม้กำลังเจ็บปวดแต่ก็พยายามเชิดหัวไว้อย่างเต็มกำลังเพื่อให้ทหารที่ตามหลังสังเกตเห็นและไม่ถูกเหยียบเข้า<br>
ทหารที่ตามมาบังคับม้าหลบเอวาริสท์ไปได้อย่างชำนาญ และดูเหมือนไอแซคจะทำลายปืนกลของกองกำลังป้องกันได้แล้ว<br>
«ไม่เป็นไรใช่มั้ยครับ!»<br>
ทหารใต้สังกัดมาอยู่ข้างๆ เขา<br>
«เปลี่ยนม้ากันเถอะครับ»<br>
«ไม่เป็นไร ขอนั่งซ้อนข้างหลังแล้วกัน»<br>
นับว่าโชคดีที่กระดูกไม่หัก เอวาริสท์ขอยืมปืนคาร์บินมาใช้แทนอันที่หลุดมือไป แล้วขึ้นขี่ซ้อนบนหลังม้าจักรกล<br>
เขามองเห็นทหารไล่ล่าหุ้มเกราะซึ่งตามมาจากอีกฟากของสะพาน ออกมาเฝ้าบริเวณสองในสามของสะพานเพื่อรักษาอาวุธสกัดกั้น<br>
ทหารไล่ล่าหุ้มเกราะที่ถูกฝึกมาอย่างดีแล้วนั้นเป็นศัตรูตัวฉกาจของอัศวิน แม้แต่การกระทืบของม้าก็ไม่สามารถสั่นคลอนพลังใจอันมั่นคงของทหารไล่ล่าหุ้มเกราะได้<br>
เอวาริสท์เล็งคนที่มีเครื่องหมายหัวหน้าในหมู่ทหารไล่ล่าหุ้มเกราะจากบนม้า เขาเหนี่ยวไก ตัวล็อกนกปืนถูกปลดลง เข็มแทงชนวนกระแทกดินปืน กระสุนเจาะเกราะพุ่งไปข้างหน้าด้วยความเร็วจากแรงดันก๊าซ<br>
สัมผัสทั้งหมดประสานเชื่อมโยงกัน ลูกกระสุนถูกยิงออกไปด้วยการเหนี่ยวไกปืนตามหลักการทำงาน และพุ่งเจาะเข้าไปในเบ้าตาของทหารไล่ล่าหุ้มเกราะอย่างแม่นยำ<br>
ตัวหัวหน้าเกือบจะล้มลง ฝ่ายศัตรูยังไม่รู้ว่าเกิดอะไรขึ้น ขณะที่จะยิงนัดต่อไปโดนทหารแถวหน้า ไอแซคที่พุ่งเข้าไปก่อนแล้วก็โดดเข้าไปร่วมวง<br>
ไอแซคลงจากม้าแล้วล้มศัตรูที่อยู่ตรงหน้าด้วยการใช้ชั้นเชิงศิลปะป้องกันตัว ความเร็วของเขาไม่มีทหารไล่ล่าหุ้มเกราะคนใดตามทัน ฝ่ายศัตรูจึงแสดงอาการปั่นป่วนอย่างเห็นได้ชัด<br>
เอวาริสท์ที่ตามมาถึงแนวหน้าลงจากม้าตามมา กวัดแกว่งดาบไปพร้อมกับไอแซค เขากับไอแซคปักหลักกำจัดทหารไล่ล่าหุ้มเกราะอยู่ที่นี่ โดยให้ทหารใต้สังกัดล่วงหน้าไปก่อน<br>
พออัศวินไปถึงกองทัพของศัตรูที่อยู่ทางด้านหลังก็เริ่มแตกตื่น หลังได้เห็นทหารไล่ล่าหุ้มเกราะและอสูรร้ายซึ่งเป็นกองกำลังสนับสนุนของพวกตนพ่ายแพ้จึงพากันหวาดกลัว<br>
ไอแซคปลิดชีพทหารหุ้มเกราะด้วยการลงดาบที่คอเพียงครั้งเดียว<br>
เอวาริสท์ที่ต่อสู้ไปพลางดูสถานการณ์การรบมั่นใจแล้วว่าชนะแน่ ถึงความเสียหายจะรุนแรงแต่ก็ได้มาซึ่งสิ่งที่ต้องการ<br>
ต้องสู้เท่านั้นจึงจะได้สิ่งที่พวกตนไม่มีมาครอบครอง<br>
ปณิธานนี้ของเอวาริสท์จะไม่มีวันเปลี่ยนแปลงแม้จะต้องหลั่งเลือดในสมรภูมิก็ตาม<br>
|<br>
- จบ -<br>","ch01_a.swf","3395_010"
36,1,"ปี 3395 «ยักษ์»",1,"ชายคนขับเหลียวไปมองด้านหลังรถม้าอีกครั้ง<br>
เหล่าสัตว์ปีศาจที่มุ่งจะจู่โจมขบวนสินค้านี้และเว้นระยะห่างคงที่มาตั้งแต่เมื่อครู่ ในที่สุดก็จู่โจมเข้ามาพร้อมกัน<br>
เขาเร่งความเร็วของม้าจักรกลขึ้นอย่างเต็มกำลัง แต่ระยะห่างกลับสั้นลงเรื่อยๆ จนชวนให้คิดว่าอีกไม่นานคงถูกขย้ำกลายเป็นซากศพอย่างน่าเวทนาในพื้นที่ร้างแห่งนี้เป็นแน่<br>
ชายคนขับรถม้าสะบัดหัวเพื่อไล่ความคิดแย่ๆ ออกไป แล้วเลื่อนสายตาไปมองทางเพื่อหาทางหนี<br>
เบื้องหน้านั้นมีชายหนุ่มคนหนึ่ง เขามีเรือนผมสีทองตัดกับท้องฟ้า กับดวงตาสีฟ้าที่เปล่งประกายสดใสยิ่งกว่าท้องฟ้านั้น ร่างกายกำยำจนดูเผินๆ ไม่เข้ากับใบหน้างดงามนั่น ทว่ากลับเข้ากันได้อย่างน่าประหลาด จนชวนให้นึกถึงรูปสลักโบราณ<br>
«คุณ อันตรายนะ! สัตว์ปีศาจกำลังไล่หลังมา»<br>
ทว่าเสียงของเขากลับถูกเสียงกึงกังของล้อรถบดกับพื้นกลบทับจนชายหนุ่มคงไม่อาจได้ยินได้<br>
ทว่า ชายหนุ่มกลับพยักหน้าให้กับคำเตือนนั้น<br>
ชายหนุ่มชักดาบออกจากฝักตรงเอว จนเกิดเสียงดังหนักทึบ ก่อนจะพุ่งเข้าหารถม้าตรงหน้า<br>
บ้าไปแล้วรึไง คนขับคิดแบบนี้ เมื่อนึกย้อนไปถึงเหตุการณ์ตอนนั้น<br>
ชายหนุ่มกระโดดขึ้นไปยืนบนที่นั่งคนขับรถม้าที่กำลังวิ่งมาด้วยความเร็วสูงสุด ก่อนที่จะเคลื่อนตัวผ่านไปยังแท่นสัมภาระ แล้วกระโจนลงไปหาฝูงสัตว์ปีศาจด้านหลัง เหตุการณ์เกิดขึ้นในชั่วพริบตา จนชายคนขับไม่อาจเข้าใจสิ่งที่เกิดขึ้นได้ในทันที สมรรถนะทางกายของชายหนุ่มนั้นไม่ใช่ระดับคนธรรมดาเป็นแน่<br>
เมื่อเขารีบหันกลับไปมองด้านหลังก็พบว่า ชายหนุ่มกำลังต่อสู้กับฝูงสัตว์ปีศาจเหล่านั้นด้วยตัวคนเดียว และเท่าที่เห็นก็มีศพของสัตว์ปีศาจอยู่แล้วอย่างน้อย 5 ตัว<br>
«แค่พริบตาเดียวก็จัดการได้ถึงขนาดนั้นแล้วเหรอ...»<br>
คนขับรถม้ามอง «สมรภูมิ» ที่ค่อยๆ เล็กลง และห่างออกไปเรื่อยๆ พร้อมกับแผนการที่ลอยขึ้นมาในหัว<br>
อาเบลอาศัยความเร่งจากแรงกระโดดลงจากหลังคารถม้าช่วยเพิ่มแรงในการโค่นสัตว์ปีศาจตัวหนึ่ง แล้วจึงเปลี่ยนความเร็วนั้นให้เป็นแรงเหวี่ยงดาบ ตวัดร่างของสัตว์ปีศาจสองสามตัวให้ลอยขึ้น ก่อนจะเงื้อดาบขึ้นเหนือศีรษะ แล้วฟาดส่วนหัวของสัตว์ปีศาจที่ตั้งท่าจะเข้ามาโจมตีตน เนื้อเยื่อสมองกระเด็นออกมาเล็กน้อย จนสัตว์ปีศาจตนอื่นชะงักไปชั่วครู่ด้วยความตื่นกลัว<br>
สัตว์ปีศาจเหล่านั้นมีรูปร่างเหมือนเอาตุ๊กแกผสมกับหมาป่าแล้วหารสอง แม้มันจะเป็นสัตว์กินเนื้อ และจู่โจมสัตว์ปีศาจร่างเล็กหรือสัตว์ตัวเล็กๆ บ้าง แต่ก็แทบจะไม่เคยจู่โจมขบวนสินค้าเลย ทว่า หลังจากที่น้ำวน<โปรฟอนต์> ได้หายไปจากโลกใบนี้ จำนวนสัตว์ปีศาจก็ลดลง จนเกิดภาวะขาดแคลนอาหารกระมัง<br>
«พวกเจ้าเองก็เหมือนกับข้าสินะ»<br>
อาเบลรู้สึกว่าตนคล้ายคลึงกับสัตว์ประหลาดที่สับสนเพราะถูกดูดกลืนเข้ามาจากโลกคู่ขนาน แม้อีกฝ่ายจะไม่สามารถสื่อสารกันได้<br>
«แต่ว่า!»<br>
ฝูงสัตว์ประหลาดไม่สนใจความรู้สึกของอาเบล และเตรียมจู่โจมเข้ามาใหม่ พวกมันกระโจนเข้าใส่อาเบลพร้อมกันทั้งจากฝั่งซ้ายและขวาราวกับสัญชาตญาณที่ทำให้พวกมันมีชีวิตรอดอยู่บนพื้นที่ร้างนี้บอกให้พวกมันทำเช่นนี้<br>
--ทางขวาเร็วกว่านิดหน่อย!<br>
ประสาทสัมผัสทั้งห้าของอาเบลที่ลับให้เฉียบคม มองเห็นความต่างเพียงเล็กน้อยที่คนธรรมดาไม่อาจรับรู้ได้ เขาหมุนตัวเบี่ยงหลบการโจมตีของสัตว์ปีศาจทางขวา และอาศัยแรงเหวี่ยงนั้นผ่ากลางร่างของสัตว์ปีศาจทั้งสองตัว<br>
ชายหนุ่มหลุดหัวเราะออกมา เขารู้สึกเหมือนในสมองหลั่งสารที่คล้ายสารเสพติดออกมาจนรู้สึกดีเป็นพิเศษ คลองสายตาถูกย้อมด้วยสีขาว สิ่งที่รับรู้ได้นั้นมีเพียง «ตนเอง» กับ «ศัตรู» เท่านั้น<br>
พื้นที่ร้างกลายเป็นสมรภูมิ และชายหนุ่มก็กลายเป็นยักษ์<br>
«โห นี่ลุยเต็มที่ไม่มียั้งเลยสินะ!»<br>
เมื่ออาเบลได้ยินเสียงนั้นจึงรู้สึกตัว<br>
พอมองไปยังทางที่ได้ยินเสียงนั้น ก็เห็นชายคนขับม้าจักรกลกำลังเดินเข้ามาหา หากเขาเดินเข้ามาใกล้กว่านั้นอีกเพียงนิดเดียว คงถูกอาเบลโจมตีด้วยปฏิกิริยาโต้กลับไปแล้ว<br>
รอบข้างเต็มไปด้วยศพของสัตว์อสูรกระจัดกระจายอยู่ อาเบลลับประสาทสัมผัสให้แหลมคมขึ้น แล้วฟังดูว่าไม่มีเสียงลมหายใจแผ่วเบาหรือเสียงคำรามหลงเหลืออยู่ มีเพียงกลิ่นคาวเลือดฟุ้งกระจายไปทั่วพื้นที่ร้างที่อบอวลไปด้วยความตายแห่งนี้<br>
«มีธุระอะไร»<br>
พออาเบลถามไปแบบนั้น คนขับรถม้าก็อ้าปากค้างไปครู่หนึ่ง ก่อนจะหัวเราะออกมา<br>
«ฮ่าๆ ๆ พี่ชาย พูดจาเข้าท่านี่ ฉันจะมาจ้างพี่น่ะ»<br>
«จ้างข้า?»<br>
«ใช่ๆ ยอดฝีมือขนาดที่รับมือสัตว์ปีศาจขนาดนั้นได้ไม่ค่อยมีหรอก ฉันเลยอยากจะให้มาช่วยคุ้มกันขบวนสินค้าของเราให้หน่อยได้มั้ยตอนนี้ยังจ่ายค่าตอบแทนให้ไม่ได้ก็จริง แต่ถ้าถึงมิลิคาเดียร์เมื่อไรฉันจะรับรองจะจ่ายให้แน่ๆ»<br>
ราชอาณาจักรมิลิคาเดียร์ คือรัฐทางศาสนาที่ จักรพรรดิ <โอเวอร์ลอร์ด> บัสเทตาเป็นผู้ปกครอง แล้วทำไมขบวนสินค้าของประเทศที่อยู่ไกลขนาดนั้นถึงมาอยู่ในที่ที่ใกล้กับอิมเพอร์โรเดียแห่งนี้ได้ เมื่อเขาเห็นอาเบลทำท่าเหมือนกำลังครุ่นคิดเรื่องนั้นอยู่จึงเอ่ยต่อว่า<br>
«ก็นั่นไง เมื่อไม่นานมานี้มิลิคาเดียร์กับอิมเพอร์โรเดียตกลงเป็นพันธมิตรกันแล้วใช่มั้ย เพราะงั้นก็เลยเกิดเส้นทางการค้าใหม่ขึ้นมา แล้วตอนนี้ฉันก็กำลังจะกลับจากการค้าครั้งแรกในประวัติศาสตร์น่ะ พอตอนที่กำลังจะถูกพวกสัตว์ปีศาจโจมตีเข้า พี่ชายก็โผล่มาพอดีไง แต่แหม เป็นการต่อสู้ที่ดูแล้วเคลิ้มไปเลยทีเดียวนะ!»<br>
«...ไม่ต้องชม»<br>
เขารู้ดีว่าชายคนนี้ไม่ได้ดูการต่อสู้ของเขาหรอก แค่ยอไปอย่างนั้นเพื่อให้ตนยอมรับคุ้มกันขบวนสินค้า แต่สำหรับอาเบลแล้ว คำพูดแบบนั้นมีแต่จะให้ผลตรงข้าม<br>
«โอ๊ะ โทษทีๆ นิสัยพ่อค้ามันเลยทำให้ปากพาไปน่ะ แล้ว ว่าไง จะช่วยหน่อยได้มั้ย อย่างน้อยระหว่างการเดินทางก็จะมีข้าวให้กินเต็มคราบแน่ๆ »<br>
จะว่าไปแล้ว เขาเองก็ไม่ค่อยมั่นใจเรื่องเสบียงนัก ถ้าจำเป็นเขาก็ตั้งใจว่าจะ «ล่า» อยู่หรอก แต่ถ้าอีกฝ่ายเสนออาหารมาให้ล่ะก็ รับงานนี้ไปก็คงไม่เป็นไรล่ะมั้ง<br>
«ตกลง ข้ารับงานนี้»<br>
«ต้องงี้สิ! เอ้า ขึ้นมาเลย เดี๋ยวพวกเราจะไปรวมตัวกับขบวนหลัก»<br>
อาเบลเตรียมจะขึ้นไปนั่งด้านหลังม้าจักรกลที่ชายคนนั้นควบคุม แต่กลับนึกอะไรขึ้นมาได้ จึงออกปากถาม<br>
«ถ้าเกิด ข้าไปโจมตีขบวนสินค้าของพวกเจ้าจะทำยังไง»<br>
«ไม่หรอก ไม่น่าเป็นไปได้น้า»<br>
พ่อค้าคนนั้นหัวเราะ<br>
«นายไม่มีทางเป็นโจรหรอก แค่เป็นพวกบ้าการต่อสู้นิดๆ ล่ะมั้ง»<br>
«......»<br>
อาเบลประหลาดใจเล็กน้อย ท่าทางชายคนนั้นจะมีสายตาแหลมคมไม่เบา ถ้าเป็นแบบนั้น ที่เมื่อกี้ส่งเสียงเรียกเขาในระยะปลอดภัยแบบหวุดหวิดนั่นก็คงคำนวณไว้แล้ว<br>
«แย่เลยแฮะ แต่ก็สมแล้วที่เป็นนักลักลอบขนของเถื่อนล่ะมั้ง»<br>
อาเบลระบายยิ้มคนละแบบกับเมื่อตอนต่อสู้บนใบหน้า<br>
|<br>
หลังจากที่อาเบลพบขบวนสินค้า เวลาก็ผ่านไปหลายวัน การเดินทางนั้นราบรื่นเป็นปกติ แม้จะพอมีสัตว์ปีศาจจู่โจมเข้ามาบ้างเป็นบางครั้ง แต่ด้วยฝีมือของอาเบล ทำให้สามารถหลบเลี่ยงไปได้โดยไม่เกิดความเสียหายมากมายนัก<br>
เรื่องไม่พอใจเพียงหนึ่งเดียวของเขาก็คือ รถม้าตอนกลางวันนั้นนอนไม่สบายเอาเสียเลย สำหรับพ่อค้าเร่ หรือพวกนักลักลอบขนของเถื่อนที่ต้องเดินทางไปๆ มาๆ ข้ามพื้นที่ร้างที่ทางไม่ค่อยดีอยู่บ่อยๆ ก็อาจจะชินแล้ว แต่สำหรับอาเบลผู้ต้องคอยเฝ้ายามอยู่ตลอดคืนแล้ว แท่นวางสัมภาระแคบๆ บนรถม้าสำหรับติดต่อค้าขายที่นั่งไม่ชินคงใช้เป็นที่นอนเหมาะๆ ไม่ได้<br>
คงเพราะแบบนั้นล่ะมั้ง<br>
อาเบลจึงอยู่ในฝันร้ายที่ไม่อยากนึกถึง...<br>
«เป็นอะไรไป จัดการให้เด็ดขาดไปเลยสิ!»<br>
ดวงตาอันแดงก่ำจ้องเขม็งมาที่อาเบล เป็นดวงตาที่เปี่ยมไปด้วยความบ้าคลั่งของผู้ที่ต้องการความแข็งแกร่ง<br>
อาเบลลดดาบในมือลง โดยที่ลมหายใจไม่สะดุด<br>
«เห็นได้ชัดแล้วครับว่าข้าเป็นฝ่ายชนะ นอกจากนี้ ถ้านิโคลัสฝึกต่อไป อนาคตก็จะเป็นนักดาบที่แข็งแกร่งนะครับ»<br>
«อาเบลเอ๋ย มนุษย์น่ะแบ่งได้เป็นผู้ชนะ กับผู้แพ้และพร้อมกันนั้น มนุษย์ก็ไม่สามารถเลือกได้ ถึงแม้จะได้เลือกไปแล้ว แต่นั่นก็เป็นเพียงการเข้าใจผิดว่าได้เลือกเท่านั้น»<br>
พ่อ ออสวาลด์ ทาวน์เซนต์กระแทกเดือยรอยเท้าของชุดเกราะพิธีการให้เกิดเสียงดังแล้วเดินเข้ามาใกล้<br>
ก่อนที่จะประลองจะเริ่ม ออสวาลด์บอกว่า นี่เป็นการต่อสู้อย่างเป็นทางการ เขาคงอยากบอกใบ้ ว่านี่เป็นการประลองเพื่อกำหนดผู้สืบทอดตำแหน่งผู้ฝึกสอนเพลงดาบของตระกูลขุนนางฟอนเดราดแห่งสหราชอาณาจักรรูบิโอน่าอย่างเป็นทางการกระมัง<br>
«นักดาบคืออะไร ความแข็งแกร่งคืออะไร»<br>
ออสวาลด์ชักดาบของอาเบลที่เก็บเข้าฝักไปแล้วออกมาอีกครั้ง และบังคับให้อาเบลถือไว้<br>
«การที่ได้มาโดยไม่ต้องเลือก สิ่งนั้นต่างหากคือความแข็งแกร่ง!»<br>
«ทะ ท่านพ่อ...!?»<br>
อาเบลตวัดดาบลงไปที่นิโคลัสผู้ถูกโค่นจนกองอยู่ที่พื้น ไม่สิ เขาถูกบังคับให้ตวัดดาบต่างหาก<br>
«อ๊าก!?»<br>
เลือดสีสดพุ่งกระฉูดขึ้นมาจากช่องว่างระหว่างเกราะหนังเนื้อหนากับดาบที่เสียบทะลุร่าง ที่ไม่ว่าใครก็มองออกว่านั่นเป็นบาดแผลสาหัสถึงชีวิต<br>
«ดะ ได้โปรดหยุดเถอะครับ ท่านพ่อ! ไม่งั้นนิโคลัสเขา น้องเขาจะตายได้นะครับ!»<br>
«ถูกต้องแล้ว! นิโคลัสเป็นผู้แพ้! ชะตากรรมของผู้อ่อนแอคือความตาย! อาเบล! เจ้าต่างหากที่จะกลายเป็นนักดาบ!!»<br>
มือที่กุมดาบไว้รับรู้ได้ถึงดวงไฟแห่งชีวิตของน้องชายที่กำลังมอบดับลง แต่ว่า มือข้างนั้นถูกมือของผู้เป็นพ่อกุมไว้ จนไม่อาจหนีได้ จนร่างของน้องชายกระตุกเล็กน้อย และไม่เคลื่อนไหวอีกต่อไป<br>
«หยุดทีเถอะะะะะะะะะ!»<br>
ทันใดนั้น พลังมหาศาลก็เอ่อล้นขึ้นมา อาเบลสะบัดมือของพ่อทิ้ง แล้วหันกลับไปลงดาบในชั่วพริบตา เป็นการโจมตีทีเดียวถึงตายที่แม้แต่ผู้เชี่ยวชาญก็ยังทำไม่ได้แต่สุดยอดนักดาบแห่งอาณาจักรอย่างออสวอลด์หลบการโจมตีนั้นได้อย่างเฉียดฉิว<br>
«ฮ่าๆ ๆ ดีมาก อาเบลแข็งแกร่งขึ้นอีกขั้นแล้ว แบบนั้นแหละถึงจะสมเป็นนักดาบ สมกับที่เป็นผู้สืบทอดของข้า!»<br>
«ว้ากกกกกกกกกกกกกกกกกกกกกกกกก!»<br>
อาเบลไม่ได้ยินเสียงของพ่ออีกต่อไปแล้ว<br>
ฆ่าผู้ชายคนนี้...<br>
เขาแกว่งดาบโดยคิดเพียงเท่านั้น สายตามองเห็นเพียงแค่ «ศัตรู» ที่ใส่เกราะสีเงินอยู่กลางความมืดที่ย้อมด้วยสีขาว<br>
เวลาผ่านไปนานเท่าไรแล้วนะ<br>
หลายนาที หรือว่าหลายสิบนาที บางทีอาจจะสู้มาหลายชั่วโมงแล้วก็ได้สุดท้ายอาเบลก็อยู่ในสภาพที่แค่เอาดาบคำยันร่างกายไว้ก็เต็มกลืน ร่างกายตลอดทั้งแขนขาเต็มไปด้วยบาดแผล และบางแผลเลือดก็ยังไม่หยุดไหล<br>
ในแอ่งเลือดเบื้องหน้าอาเบลนั้น มีร่างของพ่ออยู่<br>
ข้างๆ กันคือศพของน้องชาย<br>
อา เราเป็นคนฆ่างั้นเหรอ อาเบลคิดอย่างเหม่อลอยด้วยสติที่มึนชา<br>
|<br>
อาเบลค่อยๆ ลืมตาตื่นขึ้นอย่างช้าๆ<br>
แท่นสัมภาระบนรถม้าโยกเยกไปมาอย่างน่ากลัวไม่เปลี่ยนทำให้สติของอาเบลแจ่มชัดขึ้นอย่างรวดเร็ว และเพราะเหตุนี้ ทำให้เนื้อหาของความฝันไม่เลือนหายไป แต่ยังคงเหลืออยู่ในความทรงจำอย่างชัดเจน<br>
«เป็นอะไรไป ปกตินายไม่ค่อยละเมอนี่?»<br>
ชายที่ชวนเขามาที่ขบวนสินค้า ได้ยินว่าเป็นหัวหน้าของคาราวานนี้ ส่งเสียงทัก<br>
«อา ฝันร้ายสุดๆ»<br>
อาเบลออกจากแท่นสัมภาระแคบๆ แล้วกระโดดลงไปที่พื้นที่ร้าง<br>
«ฮะ เฮ้ย!»<br>
«งานเข้า»<br>
อาเบลพูดเพียงสั้นๆ แล้วมุ่งไปยังเบื้องหลังของขบวน ยกดาบขึ้น ฝูงสัตว์ปีศาจไล่ตามมาถึงตรงนั้นแล้ว<br>
|<br>
- จบ -<br>","ch04_a.swf","3395_000"
26,1,"ปี 3392 «ผู้โดดเดี่ยว»",1,"- ตัวเมือง ราชอาณาจักรลอนส์บราวด์ -<br>
หญิงสาวนอนสิ้นชีวิตอยู่บนพื้นหินเย็นเยียบ เธอถูกฟันสะพายแล่งตั้งแต่หัวไหล่ยาวไปจนถึงช่วงกลางหน้าอก เลือดไหลนองพื้นหินไปจนถึงไหล่ทาง<br>
ด้านข้างของร่างหญิงสาวมีชายคนหนึ่งยืนจ้องมองใบหน้าซีดเผือดของเธอ เลือดที่ไหลรินออกจากมุมปากของหญิงสาวส่องแสงสดใสอยู่ท่ามกลางแสงไฟสลัว<br>
ชายคนนั้นยืนนิ่งอยู่ครู่หนึ่ง<br>
ไม่มีใครบอกได้ว่าสีหน้าซึ่งซ่อนอยู่ภายใต้เสื้อคลุมสีดำและฮู้ดนั้นเป็นเช่นไร<br>
เวลาในเมืองผ่านไปเรื่อยๆ เช่นนั้น โดยปราศจากแสงจันทร์<br>
ไม่นานนัก ชายในชุดดำก็หายไปจากที่ตรงนั้นราวกับวิญญาณ<br>
|<br>
|<br>
-ปราสาทบรอนไฮด์-<br>
«แล้วไง?»<br>
คำพูดของกรุนวัลด์ เจ้าชายผู้นั่งอยู่บนบัลลังก์ทำให้บรรยากาศโดยรอบอึมครึม ขณะที่เจ้าของคำพูดไม่แสดงสีหน้าอะไรทั้งสิ้น<br>
«เรื่องที่เกิดขึ้นในเมืองหลวง ทำให้ประชาชนพากันวิตกกังวลกันใหญ่เลยขอรับ หากมีอะไรเกิดขึ้นมากไปกว่านี้...»<br>
ลอร์ดไกอุส ผู้อยู่ในตระกูลที่รับใช้ราชวงศ์ในฐานะข้าราชบริพารอย่างซื่อสัตย์มาหลายต่อหลายรุ่นหยุดพูดกลางคัน พลางคิดว่าดีแล้วที่ได้เปิดเผยเรื่องนี้ให้รับรู้<br>
เวลานี้ราชอาณาจักรลอนส์บราวด์อยู่ภายใต้การดูแลของเจ้าชายหนุ่มกรุนวัลด์ ผู้ทำหน้าที่แทนพระราชาองค์ปัจจุบันที่ชราภาพและได้แต่นอนประชวรอยู่บนเตียง ข้าราชบริพารจึงกำลังพยายามวิงวอนให้เจ้าชายผู้ซึ่งเป็นผู้ทำหน้าที่ปกครอง ช่วยหยุดฆาตกรในเมืองหลวง<br>
นอกจากกรุนวัลด์แล้ว ที่จริงยังมีพี่ชายผู้มีสิทธิ์สืบทอดบัลลังก์อีก 2 คน แต่ทั้งคู่นั้นเสียชีวิตไปตั้งแต่ยังเยาว์<br>
กรุนวัลด์เคยถูกพระราชาเนรเทศด้วยความโกรธเกรี้ยว กว่าจะได้กลับมาใหม่ก็เมื่อไม่กี่ปีก่อนหน้านี้<br>
เหตุผลที่โดนเนรเทศนั้นมาจากพฤติกรรมอันไร้ศีลธรรมและบุคลิกของเขาเอง<br>
ตั้งแต่เด็กๆ เขามักจะสะสมซากสัตว์แล้วค่อยเอาไปฝังลงดิน เลาะกระดูกออกมาประดับห้อง รวมถึงเคยอยากได้ศพของนักโทษประหารด้วย จึงกลายเป็นที่ติฉินนินทาของเหล่าแม่นมว่าเจ้าชายคือเด็กต้องสาป จนไม่มีใครอยากเข้าไปดูแลรับใช้ แม้จะถูกตำหนิจากพี่ชายหรือองค์ราชา พฤติกรรมอันวิปริตนั้นก็ไม่ได้เปลี่ยนไป<br>
เมื่อครั้งเจ้าชายมีพระชนมายุ 14 พรรษา มีการค้นพบศพนับสิบภายในห้องใต้ดินของปราสาท ซึ่งเจ้าชายตกเป็นผู้ต้องสงสัยว่าเป็นฆาตกร จึงถูกเนรเทศไปในที่สุด<br>
«เรื่องนี้ ข้าขออนุญาตนำไปทูลเกล้าฝ่าบาท»<br>
ไกอุสพูดกับเจ้าชายอย่างแข็งกร้าวหลังตัดใจยอมแพ้ เจ้าชายผู้นี้ไม่ได้เปลี่ยนไปหลังจากที่ถูกเนรเทศแม้แต่น้อย<br>
 ก่อนถูกเนรเทศ ราชามีรับสั่งถามกรุนวัลด์ย้ำหลายครั้ง ว่าฆ่าเพื่ออะไร ทำไมถึงได้ทำเช่นนี้<br>
ในตอนนั้น เจ้าชายไม่คิดจะตอบอะไรแม้แต่คำเดียว พอเห็นเช่นนั้น ราชาก็ถึงกับสิ้นหวัง และตัดสินใจเนรเทศเขาออกไปในที่สุด<br>
«ได้ใช่ไหมขอรับ»<br>
ท่ามกลางสถานการณ์ที่กำลังตึงเครียด โลเฟน ชายผู้รับใช้ราชวงศ์มาอย่างยาวนานในฐานะนักปราชญ์ของราชสำนักได้เข้ามาขัดจังหวะ<br>
แม้จะเป็นชายแก่ผอมแห้งที่มีอายุกว่า 80 ปีแล้ว แต่ในแววตาหลักแหลมก็ยังเหลือเค้าของช่างฝีมือผู้เคยมีชื่อเสียงเลื่องลือในตะวันตก<br>
«พวกเราเหล่าข้าราชบริพารกำลังกังวลใจขอรับ อยากให้ท่านได้โปรดระวัง อย่าทำพฤติกรรมอันไร้ศีลธรรมอีก»<br>
ชายชรารับใช้ราชามาหลายรุ่น จึงได้รับอนุญาตให้พูดท้วงติงได้ ซึ่งต่างจากข้าราชบริพารคนอื่น<br>
«ขอจบข่าวลือเรื่องแกรนเดเลเนียกำลังเตรียมยกทัพไว้เท่านี้นะขอรับ ใกล้เข้าช่วงสงครามแล้ว จึงมีการวางแผนหลายๆ แผนให้ครอบคลุมทั้งประเทศ»<br>
«ตอนนี้เป็นเวลาแห่งการเปลี่ยนแปลงขอรับ โลกถูกปลดปล่อยจากบังเหียนแห่งความวุ่นวาย แต่ละประเทศกำลังรวบรวมกองทัพเพื่อแย่งชิงพื้นที่ประเทศ ประเทศเราเองก็คงต้องเข้าไปพัวพันกับสงครามนั้นด้วยอย่างแน่นอนขอรับ»<br>
โลเฟนพูดรวดเดียวพลางมองหน้าเหล่าข้าราชบริพารรอบๆ<br>
«ได้โปรดเข้าใจความรู้สึกของพวกเขาซึ่งกำลังทำเพื่อประเทศอยู่ด้วยขอรับ»<br>
เมื่อลอร์ดไกอุสและเหล่าข้าราชบริพาร เห็นท่าทางของเจ้าชาย ที่ยังคงไม่เปลี่ยนไปแม้จะฟังคำพูดของข้าราชบริพารสูงวัยแล้ว พวกเขาก็ไม่อาจซ่อนสีหน้าผิดหวัง ได้แต่ถอยออกไปจากหน้าบังลังก์ทั้งอย่างนั้น<br>
โลเฟนผู้ที่ยังเหลืออยู่เป็นคนสุดท้าย พูดราวกับพึมพำกับตัวเอง<br>
«ความดีและความชั่ว ดีจริงๆ ที่มันเข้าใจง่ายภายใต้วันอันสดใสเช่นนี้»<br>
|<br>
|<br>
- ถนนที่มืดสนิท -<br>
กรุนวัลด์ลอบออกจากปราสาทกลางดึกไปยังเมืองด้านล่างของปราสาท<br>
ในปราสาทมีทางออกมากมายที่มีเพียงเขาเท่านั้นที่รู้ เขารู้จักปราสาทนี้ดียิ่งกว่าใครๆ สำหรับผู้ที่โดดเดี่ยวมาตั้งแต่เด็กอย่างเขาแล้ว ทางลับที่ซ่อนอยู่ในปราสาทหลังเก่าหรือถ้ำใต้ดินนับเป็นที่ที่สบายใจที่สุด<br>
พอได้สูดอากาศหนาวเหน็บของยามค่ำคืนเข้าไป กรุนวัลด์รับรู้ถึงความกระหายอยากที่ผุดขึ้นมาทั่วร่าง เขาหลับตาลงครู่หนึ่งเพื่อลองลิ้มรสความกระหายนั้น แล้วจึงดึงฮู้ดของเสื้อขึ้นคลุม<br>
เมื่อมาถึงถนนที่เต็มไปด้วยร้านเหล้าและซ่อง เขายืนพิงกำแพงโดยอาศัยเงาจากตรอกเล็กๆ แล้วจ้องไปที่ถนนเส้นนั้น บางครั้งหญิงโสเภณีที่เมาจัดกับคู่ของเธอก็เข้ามาจนใกล้ แต่กลับไม่มีใครสังเกตเห็นเขาเลย กรุนวัลด์รอคอยเวลาอย่างเงียบเชียบ เขาเห็นเด็กสาวออกมาจากร้านเหล้าแล้วเดินห่างถนนออกมาเรื่อยๆ จนเลี้ยวเข้าไปในตรอกฝั่งตรงข้าม กรุนวัลด์จึงค่อยๆ ตามเธอเข้าไปในตรอกด้วย เด็กสาวเดินออกมาจากถนนที่มีคนพลุกพล่าน เข้าสู่ถนนที่มีไฟริมทางบ้างเพียงประปราย<br>
เด็กสาวเดินต่อไปโดยมีเงาดำมืดมิดคืบคลานเข้าไปหาใกล้ขึ้นเรื่อยๆ เด็กสาวยังคงไม่รู้สึกตัว ในพริบตาที่เงาดำประชิดด้านหลังของเด็กสาว เงากับเงาก็ปะทะกัน ดาบหล่นลงพื้น<br>
เด็กสาวกรีดร้องด้วยความหวาดกลัวก่อนจะรีบวิ่งหนีไป ผู้ที่ยืนอยู่ตรงนั้นพลางชักดาบออกคือกรุนวัลด์ ส่วนชายผู้หมายจะทำร้ายเด็กสาวพยายามรักษาระยะห่างเพื่อป้องกันตัวจากดาบคู่ ส่วนสูงและรูปร่างของชายผู้นั้นดูละม้ายล้ายคลึงกับเจ้าชายทมิฬยิ่งนัก<br>
«ตามหาอยู่ตั้งนาน»<br>
ดูเหมือนว่าชายคนนั้นรู้ตัวแล้วว่าอีกฝ่ายคือเจ้าชาย ชายในท่าเตรียมพร้อมเลื่อนนิ้วมาที่กระดุมเสื้อนอก ดูจากการตั้งท่าเตรียมพร้อมจึงรู้ว่าชายคนนั้นน่าจะมีฝีมือ<br>
«ก่อนจะถอด ตอบมาซะ»<br>
กรุนวัลด์ชิงพูดตัดหน้า<br>
«แกต้องการอะไร»<br>
ชายคนนั้นเมินคำถามประหลาดของเจ้าชาย เขากระชากเสื้อนอกออก แล้วดึงปืนออกมา<br>
พริบตาเดียว คอของชายผู้นั้นก็ถูกตัดอย่างงดงาม ร่างนั้นล้มลงทั้งๆ ที่ยังถือปืน เลือดสดๆ ไหลนองพื้น ใบหน้าของกรุนวัลด์เผยรอยยิ้มขึ้นมาครู่หนึ่ง<br>
ความเงียบเชียบของเมืองยามค่ำคืนกลับมาปกคลุมอีกครั้ง กรุนวัลด์ห่อหัวของชายหนุ่มด้วยเสื้อนอก แล้วลุกขึ้นยืน<br>
|<br>
|<br>
- ห้องใต้ดิน -<br>
แสงสว่างลอดออกมาจากประตู กรุนวัลด์เปิดประตูนั้นออกอย่างแรง โลเฟนนั่งอยู่ภายในห้องโดยมีเครื่องจักรหน้าตาประหลาดรายล้อม นักปราชญ์ชราเงยหน้าขึ้นมาจากแว่นขยายอันใหญ่ที่เคยจดจ้องอยู่<br>
«ฝ่าบาท เป็นการมาเยือนที่กะทันหันอะไรเช่นนี้»<br>
«มีเรื่องอยากจะถามหมอนี่»<br>
กรุนวัลด์ไปที่โต๊ะที่มีเครื่องไม้เครื่องมือแปลกๆ กับหนังสือปกหนังเก่าแก่กระจัดกระจายอยู่ แล้ววางหัวคนลงอย่างไม่ไยดี<br>
«ไม่ได้เจอแบบนี้นานแล้ว จะทำอีกหรือขอรับ»<br>
นัยต์ตาของโลเฟนส่องประกายอย่างไม่ชอบมาพากล<br>
«นี่ไม่ใช่หนูทดลองของแก หมอนี่คือฆาตกรที่ก่อคดีในเมืองด้านล่างปราสาท»<br>
«โอ้ ข้าเข้าใจแล้ว คดีนั้นท่านไม่ได้เป็นคนทำหรอกหรือ ผิดคาดเหลือเกิน»<br>
ชายชราค่อยๆ ลุกขึ้นยืน<br>
«เลิกล้อเล่นไร้สาระสักที เดี๋ยวหัวหมอนี่ก็เน่าไปก่อนหรอก»<br>
«ต่อให้ท่านไม่พูด ข้าก็ทราบแล้วขอรับ แล้ว ไอ้นั่นไปไหนแล้วล่ะ...»<br>
โลเฟนแหวกกองหนังสือที่สุมอยู่กับเครื่องมือแปลกๆ ในห้อง แล้วเดินลึกเข้าไป<br>
กรุนวัลด์ปัดของมากมายบนม้านั่งที่ถูกใช้เป็นที่วางของออก แล้วนั่งลง หลังจากนั้นเขาก็จมอยู่ในห้วงความคิดว่าจะอธิบายเรื่องที่เกิดขึ้นอย่างไรดี<br>
|<br>
- จบ -<br>","ch03_a.swf","3392_001"
16,1,"ปี 3396 «Dog Eat Dog»",1,"ไอแซคยิงหัวผู้ชายที่กำลังนั่งอยู่<br>
กระสุนทะลุหัวด้านหลัง ทำให้เลือดสาดกระเซ็นสาดกระจายในห้องกลายเป็นหมอกสีแดง<br>
ไอแซคชักปืนออกมาของเร็วจนเอวาริสท์ที่นั่งอยู่ตรงข้ามผู้ชายคนนั้นก็ไม่ทันสังเกตเห็น ชายคนนั้นนั่งหันหน้าโดยมีโต๊ะคั่นกลาง เขาบอกว่าเป็นคนนำสารจากนายพลซีเดอร์<br>
ชายคนนี้สังกัดกองทหาร เขาบอกว่าถึงจะดึกแล้วแต่นี่เป็นเรื่องเร่งด่วน จึงเชิญมาที่ห้องเพื่อฟังเรื่องราว<br>
«หมอนี่เอาจริง» ไอแซคพึมพำพร้อมกับผลักร่างชายคนนั้นลงจากเก้าอี้<br>
เขาเปิดเสื้อนอก พบดินระเบิดประสิทธิภาพสูงที่พันอยู่รอบตัว จำนวนมากพอที่จะเป่าห้องนี้ให้หายไป<br>
ไอแซคดึงขั้วฉนวนระเบิดออกมาจากชายคนนั้น และวางมันไว้ด้านข้างโต๊ะอย่างไม่แยแส<br>
«รู้ตั้งแต่เมื่อไหร่?»<br>
เอวาริสท์ที่นั่งบนเก้าอี้เอ่ยขึ้น ถึงจะมีศพและระเบิดวางตรงหน้า แต่น้ำเสียงเขาเรียบเฉย<br>
«กลิ่นไง ระเบิดผสมนั่นมีกลิ่นเฉพาะของมันน่ะ»<br>
เอวาริสท์เลื่อนมานั่งตรงปลายเก้าอี้ และหยิบระเบิดที่วางบนโต๊ะมาดู<br>
ไอแซคค้นกระเป๋าของนักฆ่าคนนี้<br>
ถ้ามีความวุ่นวายเพราะระเบิดในพื้นที่ที่มีเจ้าหน้าที่อยู่เยอะละก็ ฝั่งนักฆ่าเองก็อันตรายอย่างมาก<br>
«เป็นเรื่องวุ่นวายเลยนะ»<br>
«ให้ตายสิ แล้วนึกอะไรออกมั้ย?»<br>
«ไม่รู้สิ»<br>
เขาตอบด้วยท่าทางราวกับหยอกล้อเล็กน้อย เวลาที่เอวาริสท์อยู่กับไอแซคสองคน ท่าทีของเขาจะดูผ่อนคลายมากกว่าปกติ<br>
«มีเยอะจนนึกลำบากเลยล่ะ»<br>
ไอแซคพูดในขณะที่เขากำลังมองชายคนนั้น<br>
ไอแซครู้แล้วว่าเรื่องจะกลายเป็นแบบนี้ การต่อสู้ในจักรวรรดิมีมากขึ้น เพราะคนที่รับภาระเต็มตัวนั้นคือพวกเขาเอง<br>
ในจักรวรรดิตอนนี้ มีฝ่ายขยายดินแดนที่นำโดยนายพลซีเดอร์ซึ่งเป็นกองกำลังสูงสุด กับฝ่ายปกครองที่ภายในมีอธิบดีคันดุนซึ่งเป็นคณะกรรมการบริหารสูงสุดของทหารจักรวรรดิ และเหล่านักการเมืองผู้มีอำนาจ<br>
การขยายไฟสงครามไม่สิ้นสุดของฝ่ายขยายดินแดนของนายพลขัดกับฝ่ายปกครองที่คิดถึงความมั่นคงเป็นอันดับแรกซึ่งรวมไปถึงการปรองดองกับรูบิโอนาด้วย<br>
ใจกลางความขัดแย้งนั้น เอวาริสท์มีชื่อเสียงในฐานะที่เป็นทหารชั้นสัญญาบัตรที่ยังหนุ่มของนายพลซีเดอร์ นายพลสูงอายุที่ถูกความรู้สึกอันแรงกล้าในการขยายอาณาเขตอย่างไร้เหตุผลเข้าสิง โดยมีเอวาริสท์ที่ยังหนุ่มและเยือกเย็นคอยสนับสนุน ซึ่งหมายความว่าเขาทำหน้าที่เป็นล้อขับเคลื่อนฝ่ายขยายดินแดนนั่นเอง<br>
และผู้ที่คอยกำจัดผู้ที่เข้ามาขัดขว้างตัวขับเคลื่อนนั้นอยู่ในเงามืด ก็คือไอแซค<br>
มีหลายคนในหมู่นักการเมืองของฝ่ายปกครองหายตัวไปอย่างกะทันหัน เขาใช้วิธีบางอย่างฆ่าโดยไม่หลงเหลือหลักฐาน ฝ่ายปกครองต่างหวาดกลัวหัวหดต่อความจริงเรื่องนี้<br>
เหล่านักการเมืองที่ใช้ชีวิตมายาวนานในโลกที่ปิดตาย รู้ว่ายุคสมัยแห่งการต่อสู้และขยายดินแดน มาถึงจุดนี้เป็นครั้งแรก พวกเอวาริสท์โจมตีอย่างต่อเนื่องก่อนที่อีกฝ่ายจะเคลื่อนไหว ไม่ว่านั่นจะเป็นศัตรูจากภายนอก หรือศัตรูทางการเมืองก็ตาม<br>
ไอแซคไม่รู้สึกอะไรต่องานสกปรกนี้เลย เอวาริสท์และไอแซคทั้งสองคนต่างมุ่งหวังที่จะอยู่ในโลกแห่งการต่อสู้นี้ด้วยตัวเอง<br>
โดยเฉพาะไอแซคที่สนุกสนานและจริงจังกับความตื่นเต้นในสถานที่แห่งนั้น ไม่ว่าจะต่อสู้กับกองกำลังสูงสุดด้วยกัน หรือต่อสู้กับทหารของประเทศศัตรู สำหรับไอแซคแล้วทั้งคู่มีค่าเท่ากัน<br>
ฝ่ายขยายดินแดนในจักรวรรดิที่นำโดยนายพลซีเดอร์นั้นภูมิใจกับอิทธิพลในตอนนี้ แต่ก็รู้สึกได้ว่าฝ่ายปกครองก็จะไม่นิ่งเฉย<br>
วันต่อมา ไอแซคส่งเอวาริสท์ที่ชายแดน หลังจากไปส่งที่กองกำลังไอแซคก็กลับไปที่สำนักงาน เพราะว่าต้องจัดการชายคนที่ฆ่าไป เนื่องจากมีหัวหน้าองค์กรตำรวจเป็นปฏิปักษ์จึงเชื่อใจไม่ได้<br>
การมอบข้อมูลที่ไม่ดีให้ไม่ใช่วิธีการที่ได้ผล อีกทั้งยังเป็นงานที่มีปัญหา แต่ก็ไม่ได้ใส่ใจนัก<br>
ตอนวางเสื้อโค้ทเมื่อกลับไปถึงสำนักงาน เขาก็ถูกประกายไฟและเสียงระเบิดล้อม<br>
ไอแซค «เปลี่ยนโหมด» ตัวเอง มีแสงและควันค่อยๆ ล้อมรอบตัวเขา<br>
ในห้องนั้น ไอแซคประจัญหน้าอย่างรวดเร็วพร้อมกับสำรวจทางที่มีควัน และชักปืนออกมา<br>
ตำรวจทหารอาวุธหนักสี่นายเข้าไปในห้องจากฝั่งที่มีควันทีละคน<br>
ไอแซควางปืนลงหนึ่งครั้ง และกลับไปสู่ประสาทสัมผัสตามปกติ<br>
มีชายสวมเครื่องแบบของคณะกรรมการสูงสุดออกมาจากข้างหลังตำรวจทหารที่ตั้งท่าใช้ปืนซับแมชชีนกัน สมาชิกของคณะกรรมการสูงสุดมีอำนาจยิ่งใหญ่ในกองทัพจักรรดิ ในนามแห่งความภักดีต่อองค์จักรพรรดิ<br>
«ร้อยเอกลอสบัลด์ เราอยากจะให้ไปด้วยกันครับ»<br>
ชายคนนั้นพูดด้วยน้ำเสียงเรียบเฉย เป็นท่าทางที่เรียกได้ว่าเป็นธรรมชาติ<br>
«ไม่มีเหตุผลที่จะต้องไปนี่»<br>
«คดีระเบิดกับศพในห้องน้ำครับ ร้อยเอก ต้องมาด้วยกันนะครับ เราจะขอสอบปากคำเพราะคุณต้องสงสัยว่าจะเป็นกบฏครับ»<br>
ไอแซครู้ได้ทันที่ว่าเรื่องที่เกิดขึ้นเมื่อวานเป็นส่วนหนึ่งของแผนการที่อีกฝ่ายวางไว้<br>
«ถ้าปฏิเสธล่ะ?»<br>
«นี่เป็นเรื่องที่คณะกรรมการสูงสุดตัดสินครับ ถ้าต่อต้านจะถือว่าเป็นกบฏต่อฝ่าบาททันที»<br>
«กบฏเหรอ......น่าสนุกดีนี่»<br>
ไอแซคพูดพร้อมกับยิ้มแปลกๆ<br>
«?»<br>
ชั่วพริบตาหนึ่งใบหน้าของเจ้าหน้าที่ไร้อารมณ์ ก็มีสีหน้าที่ทำอะไรไม่ถูกขึ้นมากับคำพูดที่คาดไม่ถึง<br>
ไอแซคสับเปลี่ยนโลก รู้สึกได้ว่าโลกกลายเป็นสีดำไปชั่วครู่ แต่ก็กลับมา เขาเข้าไปสู่โลกที่ทหารธรรมดามองไม่เห็น<br>
เขาเข้าประชิดในชั่วพริบตา ยืนอยู่ข้างเจ้าหน้าที่รัฐบาลและบิดแขนและดึงแขนนั้นด้วยกำลังทั้งหมด<br>
เจ้าหน้าที่รัฐบาลที่ถูกแยกร่างทั้งเป็น ราวกับตุ๊กตาไร้แรงที่ลอยอยู่ในอากาศ ร่างนั้นถูกสะบัดไปโดนตำรวจทหารติดอาวุธ<br>
ทัศนวิสัยของตำรวจทหารเห็นแต่เจ้าหน้าที่รัฐบาลที่ถูกแยกร่างในชั่วพริบตา เหตุการณ์ที่ไม่คาดคิดนี้ทำให้พวกเขาตะลึงงัน พลังและความเร็วนั้นร้ายกาจ เมื่อมีดร่ายรำอยู่ในอากาศ ก็ตามมาด้วยเลือดที่สาดกระเซ็น<br>
มือของตำรวจทหารที่ถือซับแมชชีนกันร่วงตกลงมาท่อนแล้วท่อนเล่า ราวกับเด็กดึงแขนขาของแมลงเล่น เขาจงใจฆ่าเหล่าตำรวจทหารโดยไม่ทำให้ตายในทันที และแน่นอนว่าใบหน้านั้นปรากฏรอยยิ้ม<br>
ไม่กี่นาทีต่อมา ไอแซคก็ยืนอยู่ท่ามกลางกองเลือด<br>
เหล่าคนพวกนั้นทั้งหมดนอนจมกองเลือด เป็นวิธีฆ่าอันโหดร้าย<br>
ไอแซคเดินไปที่ห้องน้ำ เขาจัดศพที่ถูกเก็บในอ่างน้ำเมื่อวานเป็นท่านั่งและเช็ดเลือดบนรองเท้าบูทอย่างบรรจง<br>
เขาค่อยๆ สูดลมหายใจ แหงนหน้ามองฟ้า<br>
กลางคืนมาเยือน มีเสียงระเบิดกึกก้องในเมืองหลวง<br>
สำนักงานของเอวาริสท์ไฟไหม้ส่องแสงสีแดงไปทั่วฟ้ายามค่ำของเมืองหลวง ความวุ่นวายที่เกิดจากระเบิดในเมืองหลวงซึ่งมีที่พักอาศัยของเจ้าหน้าที่จำนวนมาก ยังคงดำเนินต่อไปถึงเที่ยงคืน<br>
แต่กลับไม่มีข่าวอยู่บนหน้าหนังสือพิมพ์ในวันรุ่งขึ้น เพราะว่ามีข่าวแจ้งการตายอย่างปริศนาของอธิบดีคันดุนออกมา<br>
|<br>
- จบ -<br>","ch02_a.swf","3396_000"
66,1,"ปี 3390 «แม่»",1,"เจดนั่งลงกับพื้น มองใบหน้าแม่ของเขาซึ่งนอนราบอยู่ เลือดไหลย้อมพื้นไปเรื่อยๆ คราบเลือดสีดำเกาะกรังอยู่ที่มุมปากบนใบหน้ายิ้มแย้มด้วยความโล่งอก<br>
|<br>
«รีบๆ เข้าสิ! ชักช้ายืดยาด!»<br>
เจดสั่นกลัวด้วยเสียงตะคอกของผู้เป็นแม่ แล้วรีบออกไปตักน้ำที่บ่อ ยามนี้เป็นฤดูหนาว ที่จริงเขาควรจะตักน้ำตั้งแต่เมื่อคืนแล้ว จึงถูกแม่ลงมือทุบตีทั้งที่เขาอายุเพียงแค่ 7 ขวบ ความเจ็บปวดจากแผลที่บวมช้ำ เมื่อสัมผัสถูกลมหนาว จึงรู้สึกเหมือนทุเลาลงบ้าง<br>
เด็กชายไม่ได้มีอะไรตกถึงท้องมากว่า 1 อาทิตย์แล้ว เขาเดินโซเซไปที่บ่อน้ำ ช่วงเช้ามืดในฤดูหนาว ไม่มีใครอยู่ที่บ่อน้ำเลย เจดตาพร่าจนแทบจะยืนไม่อยู่ จึงวางถังไม้ลงแล้วนั่งกับพื้น ไม่มีกะจิตกะใจจะขนกลับไป<br>
สติของเด็กชายเริ่มล่องลอยออกไป<br>
เจดรู้สึกได้ว่ามีคนเข้ามาใกล้จึงลืมตาขึ้น ภาพที่ตาพร่ามัวเห็นคือหญิงชราที่ดูเหมือนกับวิญญาณ<br>
«มันเป็นกรรมน่ะจ้ะ»<br>
หญิงชราพูดเช่นนั้นพลางเอานิ้วชี้แตะที่หน้าผากของเจด หากมีเรี่ยวแรงเหลือเขาก็คงจะปัดนิ้วของหญิงชราออกไปแล้ว แต่ทว่าเจดในตอนนี้ไม่รู้ด้วยซ้ำว่า หญิงชรามีตัวตนอยู่ตรงนั้นจริงๆ หรือไม่ ตอนนี้ตัวเขาอยู่ที่ไหน เขากำลังฝันหรืออยู่ในโลกแห่งเป็นจริงกันแน่<br>
เขาจึงหลับตาลงอีกครั้ง<br>
เมื่อลืมตาขึ้นมาก็พบว่าไม่มีใครอยู่เลย เขาลุกขึ้นช้าๆ ยกถังไม้ที่มีน้ำบรรจุอยู่ขึ้นมาแล้วกลับบ้าน<br>
เขาฝืนรีดเค้นพลัง สติเลือนรางแทบจะไม่อยู่กับเนื้อกับตัวจนแทบจะเป็นลม จึงยันตัวกับประตูบ้าน แล้วค่อยเข้าไปในห้อง แม่ของเขายืนอยู่ในนั้น เธอกระชากถังไม้ที่น้ำจวนจะกระฉอกออกจากมือเจด แล้วถีบเจดจนเขาล้มลง ร่างเล็กกระแทกประตูอย่างไร้เรี่ยวแรง<br>
«ชักช้าจริงๆ! ไอ้บื้อนี่ไร้ประโยชน์เหลือเกิน! ฉันไม่มีข้าวให้เด็กไร้ประโยชน์อย่างแกหรอกนะ!»<br>
เจดที่โดนดุด่า ลุกขึ้นยืนแล้วพูดขึ้นว่า<br>
«ขอโทษครับ คุณแม่...»<br>
เขาไม่กล้าเงยหน้าขึ้นมา เพราะทนมองใบหน้าโกรธเกรี้ยวของแม่ตนเองไม่ได้<br>
«จะมาขอโทษอะไร ถ้ารู้ว่าผิดล่ะก็ ช่วยแสดงท่าทางว่าสำนึกแล้วหน่อยสิ!»<br>
ผู้เป็นแม่เปิดประตู เธอจับแขนของเจดลากออกไปข้างนอก<br>
«ไปนั่งสำนึกผิดตรงนั้นซะ!»<br>
เมื่อสิ้นประโยคที่ตะโกนกร้าว ประตูก็ปิดลง<br>
เจดค่อยๆ เงยหน้าที่พึ่งกระแทกกับพื้นเย็นเยียบ อากาศหนาวจนเขาแทบทนไม่ไหว<br>
เด็กชายคลานไปที่ประตู บิดลูกบิดแล้วใช้ร่างดัน แต่ประตูก็เปิดไม่ออก เขาลองอีกสองสามรอบจนหมดแรง จึงทิ้งร่างนั่งลงกับพื้น<br>
มือและร่างกายสั่นไม่หยุด เขานั่งกอดเข่าแล้วมุดหน้าลง<br>
ทุกครั้งที่เจดทำแบบนี้ เขามักจะนึกถึงเรื่องในอดีต ตอนที่พ่อของเขายังอยู่ ก่อนที่แม่ของเขาจะเป็นแบบนี้<br>
ในความทรงจำนั้นเขามีพ่อและแม่จูงมือพาเดินเล่นในตลาด แม้นึกใบหน้าของผู้เป็นพ่อไม่ออกแล้ว<br>
แต่เขายังจำสัมผัสจากฝ่ามือใหญ่นั้นได้ดี ผลไม้หลากสีสันในตลาดดูสดใสเหลือเกิน<br>
คุณพ่อจากภาพที่จำได้มักจะอุ้มเขาขึ้นเพื่อให้เอื้อมไปหยิบผลไม้ที่ชอบถึง<br>
เจดเลือกลูกท้อลูกเล็กๆ สีแดงสดที่เขาโปรดปราน พอเอื้อมมือไปหยิบ คุณพ่อกับคุณแม่พากันหัวเราะ<br>
เด็กชายสัมผัสได้ถึงความอบอุ่น จึงนอนลงทั้งอย่างนั้น<br>
ไม่นานนักฝนอันหนาวเหน็บก็ตกลงมา ในสลัมนี้ซึ่งมีแต่ซากปรักหักพังเรียงราย มีคนสัญจรผ่านแค่ประปราย ไม่มีใครสังเกตเห็นเด็กชายซึ่งนอนสิ้นใจอยู่หน้าบ้านตัวเองเลย<br>
|<br>
|<br>
เจดรู้สึกตัวขึ้นมา ในห้องมืดสนิท ดูเหมือนว่าจะยังเป็นเวลากลางคืนอยู่ ท้องว่างจนเขาหายง่วง แต่ว่ายังความรู้สึกประหลาดๆ หลงเหลืออยู่<br>
ร่างกายยังรู้สึกได้ว่าเมื่อครู่เขานอนอยู่นอกบ้านท่ามกลางอากาศหนาวเหน็บ ทั้งยังรู้สึกอ่อนล้าอย่างรุนแรงด้วย<br>
ตอนแรกเขาคิดว่าเป็นอาการเจ็บที่จากแผลที่หัว แต่ว่าไม่ใช่ ช่างเป็นความฝันที่ใกล้เคียงกับความจริงมากเสียจนเขาไม่รู้สึกว่ามันคือความฝันเลยสักนิด<br>
แม้จะยังรู้สึกแปลกๆ แต่เด็กชายก็ลุกขึ้น เดินโซเซออกจากห้องไปหาอะไรกิน<br>
ต้องไปตักน้ำ เจดนึกขึ้นได้ จึงหยิบถังไม้ขึ้นมาแล้วเดินไปที่ประตู พลางคอยระวังไม่ให้แม่ของเขาตื่น<br>
แต่ด้วยความเหนื่อยล้าจนทำให้ทรงตัวเดินแทบไม่ไหว เขาล้มลงเสียงดัง ทำให้แม่ของเขาตื่นขึ้นมาในที่สุด<br>
แม่ของเขาไม่คิดปิดบังความโกรธจากการโดนขัดจังหวะการนอนแม้แต่น้อย เธอรีบปรี่เข้ามาหาเจด<br>
«เอะอะอะไรอีก! จะมาขโมยของกินอีกแล้วใช่ไหม แกนี่มัน ไอ้หัวขโมยสกปรก»<br>
แม่ของเจดเหยียบเจดที่นอนอยู่กับพื้น แล้วเตะเขาจนตัวโยน<br>
«ให้ตายสิ เป็นตัวไร้ค่าที่ไร้ประโยชน์จริงๆ»<br>
สติเริ่มลอยออกไปไกล แม่ของเจดลากเขาออกไปที่ประตู เจดถูกทิ้งไว้ที่ถนนในสลัมซึ่งมีหิมะโปรยปรายอีกครั้ง<br>
รอบๆ ตัวไม่มีแสงสว่างเลย<br>
|<br>
|<br>
เจดตื่นขึ้นมาบนเตียง ข้างนอกมืดมิดอีกครั้ง คราวนี้เขาจำสัมผัสในความฝันได้ชัดเจน<br>
ที่แท้ก็เป็นคืนเดียวกันซ้ำไปซ้ำมาตลอด พอคิดว่าจะต้องโดนแม่ของตนทำร้ายอีก น้ำตาก็ไหลออกมา เมื่อลองมองเพ่งมองห้องมืดๆ นี้ดู เขาก็เห็นถังไม้<br>
เขาคิดว่าอย่างน้อยก็น่าจะตักน้ำไว้แล้ว เขาลากร่างกายที่ยังมีความเจ็บปวดหลงเหลืออยู่มาถึงถังไม้<br>
ข้างในถังนั้นว่างเปล่า<br>
เจดหมดแรง ทรุดลงกองข้างถังไม้<br>
เขาเพ่งมองถังไม้อีกครั้ง พอจ้องไปที่ถังไม้ซึ่งว่างเปล่านั้นแล้ว เจดก็รู้สึกถึงความรู้สึกอย่างอื่นที่ท่วมท้นออกมา<br>
ความโกรธ<br>
โกรธที่ถังว่างเปล่า โกรธที่ต้องไปตักน้ำ โกรธที่แม่ทำร้ายเขา<br>
ทุกสิ่งทุกอย่างที่เกิดขึ้นรอบตัวเขา เชื่อมโยงเข้าด้วยกันราวกับระเบิดออกมาทอดๆ<br>
หัวใจเต้นรัวแรงขึ้น ความเหนื่อยล้าหายไปจากร่างกาย<br>
ความคิดที่ว่าถ้าไม่ได้ทำอะไรสักอย่างใจคงไม่ยอมสงบอัดแน่นอยู่เต็มหัว<br>
เขาเดินไปเตียงด้านในซึ่งแม่ของเขานอนอยู่<br>
เจดลองนึกภาพดูว่าแม่ของเขาอาจจะได้ยินเสียงหัวใจของเขาอยู่ จากนั้นก็ลองนึกถึงรสชาติความเจ็บปวดที่แม่ทำร้ายเขา กับความหนาวเหน็บของพื้นดิน ความทรมานที่นึกถึงแปรเปลี่ยนเป็นแรงกระตุ้น<br>
เขาหยิบขวดเหล้าบนโต๊ะ เงื้อขึ้นสูง จากนั้นก็ฟาดลงที่หัวของแม่ของเขา<br>
เสียงที่ส่งมาช่างน่าอภิรมย์ แม่ของเขาสำลักลมหายใจพลางร้องเสียงประหลาด<br>
เด็กชายฟาดลงอีกครั้ง<br>
เจดเอาแต่ฟาดลงไปหัวของแม่ของเขาซ้ำแล้วซ้ำเล่า จนในที่สุดแม่ของเขาก็หมดลมหายใจ<br>
เลือดสีดำนองอยู่บนเตียง<br>
|<br>
ตอนเช้า เจดตื่นขึ้นด้วยแสงที่สาดแยงตา ช่างเป็นเช้าที่สงบเสียนี่กะไร<br>
ไม่มีทั้งความเจ็บปวดและความเหนื่อยล้า ไม่รู้สึกว่าท้องหิวด้วยซ้ำ<br>
ค่ำคืนอันยาวนานได้จบลงแล้ว<br>
เจดลุกขึ้นยืน หยิบขนมปังบนชั้น แล้วกินข้าวคนเดียว<br>
จากนั้นก็รวบรวมของที่จำเป็นจากในห้องใส่ลงไปในถุง<br>
หลังจากลองตรวจดูคราบสีดำบนเตียงคร่าวๆ แล้ว เด็กหนุ่มก็ออกจากบ้าน<br>
แสงของโลกภายนอกนั้นเจิดจ้าเหลือเกิน แต่เขาก็รู้สึกว่ามันช่างอบอุ่น<br>
|<br>
- จบ -<br>","ch07_a.swf","3390_010"
56,1,"ปี 3394 «ภาพฝัน»",1,"ในบรรยากาศอันเงียบสงบนั้น มีเพียงเสียงพลิกหน้าหนังสือ<br>
เสียงพูดเบาบางราวกับเสียงร้องเพลงของภูต ทว่าปนเปด้วยความรู้สึกขุ่นเคืองและกระวนกระวายเล็กน้อยอยู่ในทีดังขึ้น<br>
«นี่ก็ไม่ใช่ ไม่เข้าใจ...ไม่ว่าจะอันไหนก็ไม่เหมือนใน 'ฝัน' นั้นเลย...»<br>
เส้นผมสีเกาลัดยาวเคลียไหล่สั่นไหว โครนิกพึมพำขึ้นอยู่คนเดียว<br>
เขาวางหนังสือในมือบนกองหนังสือที่วางอยู่รอบๆ แล้วหยิบเล่มใหม่ขึ้นมาจากกองอื่น แล้วเสียงพลิกหน้าหนังสืออย่างไม่สม่ำเสมอก็ดังขึ้นในหอสมุด<br>
ที่จริงแล้ว เขตเฉพาะที่อนุญาตให้เฉพาะช่างเครื่องกลชั้นสูง<เทคโนกราต> ซึ่งเป็นอาชีพระดับสูงในหมู่ช่างเครื่องกล <เอ็นจิเนียร์> เข้าได้เท่านั้น หอสมุดที่สร้างขึ้นในพื้นที่นั้น ไม่ได้มีเพียงแค่หนังสือวิทยาการเกี่ยวกับเครื่องจักรกลอัตโนมัติ <ออโตมาต้า> เท่านั้น แต่ยังเก็บรักษาโบราณวัตถุจากยุคก่อนที่เรียกกันว่ายุคแห่งทองเอาไว้ด้วย หรือจะกล่าวว่าที่นี่คือรากเหง้าแห่งความรู้ของเมืองแห่งการชี้นำแพนเดโมเนียมก็ว่าได้<br>
โครนิกวางหนังสือที่พลิกดูเมื่อกี้บนกองหนังสือเดิม แล้วเอื้อมมือไปหยิบเล่มใหม่<br>
«หนังสือเกี่ยวกับอาการป่วยทางจิตงั้นเหรอ»<br>
หนังสือที่ดึงออกมาจากชั้นเมื่อกี้นั้น ถึงจะดูไม่ค่อยน่าอ่านเท่าไหร่ แต่อาจจะช่วยให้นึกอะไรขึ้นมาก็ได้<br>
หากได้ข้อสรุปว่าผู้ที่ตรวจสอบอาการที่เกิดขึ้นในตัวเองนั้นป่วยทางจิตแล้ว ก็คงจะเป็นราวกับสุขนาฏกรรมไม่ใช่หรือ รอยยิ้มขบขันตนเองเผยขึ้นที่มุมปาก<br>
ถ้ามันเป็นแค่เรื่องตลก จะดีเยี่ยมขนาดไหนกันหนอ<br>
เจ้าภาพลวงตาที่หากใช้สายตาจับจ้องแล้วจะมองเห็นนั่น<br>
สิ่งมีชีวิตและธรรมชาติ, ท้องฟ้าและผืนดิน, สภาพบนโลกที่ไม่น่าจะใช่สิ่งที่มีอยู่บนโลกใบนี้ คือสิ่งที่ติดตัวโครนิกมาตั้งแต่จำความได้<br>
ครั้งแรกเป็น «ความฝัน»<br>
ไม่สิ ควรจะพูดว่า คิดว่าเป็น «ความฝัน» จะถูกต้องกว่า<br>
เมื่อหลับตาเข้านอน โลกแห่งนั้นจะปรากฏขึ้นมาต่อหน้าโครนิกเสมอ<br>
สีขาวและดำที่ซัดเข้ามาเป็นระลอกคลื่น คลื่นของเหลวที่หากเรียกว่าของเหลวก็จะดูแปลกๆ นั้น เข้ากระทบกับอะไรบางอย่างแล้วหายไป และดึงเอาอะไรบางอย่างให้ปรากฏขึ้นมา<br>
เมื่อจ้องดูแล้วก็พบว่าเป็นมนุษย์ ร่างของมนุษย์ที่ไม่ขยับเขยื้อน ล่องลอยอยู่ในทะเลที่สะท้อนแสง<br>
เมื่องมองไปที่เส้นแนวระดับ ก็ปรากฏสิ่งมีชีวิตร่างยักษ์ที่มีครีบบนหลังจากทะเลสีขาวดำ มันซ่อนตัวอยู่ในทะเลแล้วค่อยๆ เข้ามาใกล้...<br>
แล้วโครนิกก็ลืมตาตื่นขึ้น<br>
เหงื่อเย็นๆ ไหลลงมาปะทะหน้าผาก ผมเส้นเล็กยาวยุ่งเหยิงเนื่องจากความอึดอัด หัวใจเต้นราวกับรัวกลองทำให้เลือดสูบฉีดไปทั่วร่าง<br>
เขาเคยคิดว่าสิ่งที่เรียกว่า «ความฝัน» ของทุกคนเป็นเช่นนี้เหมือนกัน<br>
แต่เมื่อโตขึ้น เขาก็รู้ว่า «ความฝัน» ของเขา ต่างจาก «ความฝัน» ของคนอื่น ความรู้สึกแปลกที่ต่างกันเพียงเล็กน้อยในตอนแรกนั้นเริ่มมากขึ้น เมื่ออายุสิบปลายๆ เช่นตอนนี้ เขาก็มั่นใจ<br>
ว่า «ความฝัน» ที่ตนเห็นนั้น ไม่เหมือนกับ «ความฝัน» ของคนอื่น<br>
«ความฝัน» ที่โครนิกเห็นนั้น ภาพทิวทัศน์ในนั้นแตกต่างกัน ถึงจะพูดไม่ได้ว่าไม่เหมือนกันทุกครั้ง แต่ก็ไม่เคยเห็น «ความฝัน» แบบเดียวกันเลยสักครั้งเดียว<br>
สิ่งที่เหมือนกันใน «ความฝัน» นั้น ก็คือภาพที่ไม่น่าจะมีอยู่ในความเป็นจริง<br>
ทิวทัศน์ที่ไม่น่าเป็นของโลกใบนี้ เหล่าสิ่งมีชีวิตที่ดูห่างไกลจากระบบนิเวศน์ โลกที่มีสี เสียง และกลิ่นที่ไม่ควรจะมี<br>
และที่โครนิกไม่ชอบที่สุด ก็คือการที่ตัวเขาไม่อยู่บนโลกใบนั้น เขาเป็นเหมือนกับผู้ชม «ความฝัน» นั้นจากมุมมองที่ไร้อิสระ ความรู้สึกเหมือนจริงที่ราวกับจะจับต้องได้ แต่ก็ไม่สามารถสัมผัสได้จริงราวกับตนเป็นผู้เฝ้าดูเท่านั้น รับรู้กระทั่งกลิ่นของสิ่งมีชีวิตและอากาศ บางครั้งเขาก็รับรู้ได้ถึงสัมผัส แต่ไม่สามารถเข้าแทรกแซงภาพนั้นได้เลย<br>
ราวกับว่าตัวโครนิกเองหลอมรวมเข้ากับโลกใบนั้น<br>
«ความฝัน» ที่หากหลับตาก็จะโผล่ออกมา ทำให้เขากลัวเวลาค่ำคืน<br>
ทว่า «ความฝัน» นั้นก็ไม่ได้หยุดอยู่เพียงแค่กลางคืนเท่านั้น<br>
มันเริ่มกัดกินชีวิตประจำวันของโครนิกด้วย<br>
พื้นดินสีรุ้งที่มองเห็นในความมืดในห้อง ผิวทะเลแสงสลัวที่แผ่ขยายยามหลับตา มีแม้กระทั่งภาพของทุ่งหญ้าประหลาดสีม่วงที่พลิ้วไหวไปตามลมฉายบนผนังห้อง<br>
ทิวทัศน์ที่ราวกับภาพลวงตานั้น ครั้งแรกที่เห็น พอทำเมินมันก็หายไป ทว่า มันกลับปรากฏออกมาบ่อยขึ้น หากตัวโครนิกเองพยายามอดทนตั้งสติกับมันแล้ว ภาพนั้นก็จะอยู่อย่างนั้นเรื่อยไป<br>
ตอนนั้น เขาก็ได้พบเข้ากับพาสคีย์ของช่างเครื่องกลระดับสูง <เทคโนกราต> ในห้องหนังสือของพ่อที่มักจะไปทำงานจนไม่ค่อยอยู่บ้าน<br>
เขาเคยได้ยินว่าห้องสมุดที่เฉพาะช่างเครื่องกลชั้นสูง <เทคโนกราต> จะเข้าไปได้นั้น เก็บเอาวิทยาการทางวิทยาศาสตร์และการแพทย์ในยุคก่อนและยุคสมัยแห่งสนธยา <ทไวไลท์ เอจ> รวมทั้งประวัติศาสตร์ และขุมปัญญาต้องห้ามเอาไว้<br>
«ถ้าไปที่หอสมุดนั่น อาจจะรู้ตัวจริงของภาพลวงตานี่ก็ได้»<br>
โครนิกหอบเอาความหวังที่มีเพียงเล็กน้อย แล้วลอบเข้าไปยังเขตเฉพาะของช่างเครื่องกลชั้นสูง <เทคโนกราต><br>
ในเขตเฉพาะของช่างเครื่องกลชั้นสูง <เทคโนกราต> นั้น หอสมุดอยู่ในตำแหน่งที่ห่างจากสถานที่ตั้งสถาบันวิจัยพอสมควร<br>
เพราะฉะนั้นการรักษาความปลอดภัยจึงไม่เข้มงวด และไม่มีเครื่องจักรกลอัตโนมัติสำหรับลาดตระเวน <ออโตมาตา> ออกทำงานด้วย ช่างเครื่องกลชั้นสูง <เทคโนกราต> ที่หาความรู้จากหนังสือคงไม่ค่อยจะมีเท่าไรนัก ในหอสมุดจึงไม่มีร่องรอยของคนเลย สภาพหอสมุดนั้นไม่มีการใช้งานเป็นเวลานาน จนบางที่ก็มีฝุ่นจับหนา<br>
เวลาผ่านไปนานเท่าไหร่แล้วนะ เมื่อโครนิกเงยหน้าขึ้นมาจากหนังสือเฉพาะทางที่มีแต่ตัวหนังสือเข้าใจยาก อยู่ดีๆ เขาก็รู้สึกแปลกๆ<br>
ความรู้สึกเหมือนกับตอนที่เห็น «ความฝัน» แต่ต่างกันไปเล็กน้อย<br>
เขายังรู้สึกตัวดีอยู่ ยิ่งไปกว่านั้น เขามองไม่เห็นโลกใน «ความฝัน»<br>
เมื่อเขามองไปราวกับถูกชี้นำ สายตาก็ไปพบเข้ากับชั้นหนังสือที่ทำมาจากโลหะ ชั้นหนังสือนั้นมีประตูบานเลื่อน ดูต่างจากชั้นหนังสืออื่นอย่างชัดเจน<br>
โครนิกทิ้งหนังสือที่อ่างค้างอยู่ลงพื้น แล้วก้าวเข้าไปใกล้ชั้นหนังสือนั้น<br>
«เปิดไม่ได้ออก? ถูกล็อคอยู่งั้นเหรอ»<br>
เขาถูกขวางด้วยประตูที่แม้จะออกแรงเท่าไหร่ก็ไม่ขยับ ทำให้ไม่สามารถดูด้านในชั้นหนังสือได้<br>
...อยากเปิดดูจัง<br>
คิดแบบนั้นโดยไม่ตั้งใจ ทันใดนั้นก็มีความรู้สึกแปลกประหลาดแบบเดียวกับเมื่อกี้นี้เอ่อล้นขึ้นมาในร่าง<br>
ในกระแสนั้นให้ความรู้สึกเหมือนภาพหลอนที่ราวกับเลือดเดือดพล่าน<br>
ไม่สิ นั่นใช่ภาพหลอนจริงหรือเปล่า<br>
ความเจ็บปวด, ความรู้สึกรังเกียจ, อยากจะอาเจียน, ความสุขสันต์...ความรู้สึกทุกอย่างหลอมรวมเป็นหนึ่งเดียวแล้วไหลผ่านเข้าร่างของโครนิก<br>
«...อึก!?»<br>
โลกหมุนโอนเอน ความกลัวราวกับว่าชั่วพริบตานั้นเขาได้เข้าไปอยู่ใน «ความฝัน» นั้นค่อยๆ คืบคลานเข้ามา<br>
ทว่า สิ่งที่ช่วยยึดเหนี่ยวสติของโครนิกเอาไว้ก็คือความกลัวที่เคยได้สัมผัส เขาพยายามตั้งสติสุดกำลัง แล้วจินตนาการถึงที่ที่ตัวเองอยู่<br>
«อยู่ที่นี่! ....ผมอยู่ที่นี่นะ!»<br>
เขายึดชั้นหนังสือไว้ไม่ให้ตัวเองล้มแล้วสูดลมหายใจเข้าออกอย่างรุนแรง กระแสความรู้สึกที่ผ่านมานั้น หายไปในทันทีทันใดเหมือนกันกับตอนเริ่ม<br>
«เมื่อกี้มันอะไรกัน»<br>
เมื่อเขาออกแรงจับชั้นหนังสือเพื่อยันร่างที่โอนเอนให้ลุกขึ้น ประตูตู้ก็เปิดออกโดยไร้สุ้มเสียง<br>
น่าแปลก ตอนที่จับเมื่อกี้มันยังล็อคอยู่แท้ๆ ยิ่งไปกว่านั้น ประตูบานนี้ไม่ใช่ล็อคไฟฟ้า แต่เป็นกุญแจล็อคแบบเก่าของสมัยยุคก่อนหน้านี้<br>
ทว่า เขาก็ถูกดึงความสนใจไปยังด้านในชั้นหนังสือมากกว่าคำถามนั้น<br>
«เอกสารงานวิจัยเหรอ...?»<br>
ในนั้นเป็นเอกสารงานวิจัยเก่า<br>
พลันสายตาของโครนิกที่กำลังดูเอกสารในเคสที่เอื้อมมือไปหยิบมา ก็ปะทะเข้ากับสิ่งที่ไม่ควรมี...ไม่สิ ไม่ควรจะอยู่บนโลกนี้<br>
นั่นคือการพบพานกันครั้งแรกของโครนิกและอสูรลวงตา<br>
|<br>
- จบ -<br>","ch06_a.swf","3394_020"
46,1,"ปี 3394 «นักโทษ»",1,"เลออนฝันเห็นภาพพื้นที่ร้างอันแสนคิดถึง<br>
คืนไร้จันทร์ «น้ำวน» - โพรฟองด์ - ตรงเส้นขอบฟ้า ผสานแสงหลายหลากเข้าด้วยกัน แล้วเปล่งประกายบิดเบี้ยวออกมา เลออนในวัยเด็กมากับกองคาราวานโทรมๆ นั่งโยกเยกในรถม้าบรรทุกสัมภาระ พลางมองสิ่งนั้นเปล่งแสงแวววาวไปเรื่อยๆ<br>
ผู้คนซึ่งอาศัยในเมืองที่มีกำแพงห้อมล้อมปลอดภัย คงไม่ได้เห็นทิวทัศน์นี้จนวันตาย<br>
เขาหลงเสน่ห์แสงประหลาดนั่น แม้เวลาจะผ่านไปนานแค่ไหน จิตใจแบบเด็กๆ ก็ยังนึกอยากมองทิวทัศน์นี้ตลอดไป<br>
|<br>
เลออนลืมตาตื่นเพราะถูกน้ำราดใส่หัว<br>
แสงน่าหลงใหลหายวับไปในพริบตา ความเจ็บปวดตามร่างกายที่แปรเปลี่ยนเป็นความร้อนกลับมาเยือนอีกครั้ง<br>
«กำลังฝันดีเลย ขอสนุกต่ออีกนิดสิ»<br>
เลออนพูดพึมพำในสภาพที่ถูกล่ามโซ่<br>
«ขืนไม่รีบคายออกมา ได้ตายแน่แก»<br>
ผู้คุมขู่อย่างเย็นชาไม่ใยดี<br>
เลออนพยายามนึกว่าถูกจับมากี่วันแล้ว แต่ไร้ผล เขานึกถึงเรื่องหลังจากวันที่สามไม่ออกเลย<br>
แขนที่ถูกล่ามบวมแดง แผลที่หลังปวดเต้นตุบๆ ตามจังหวะชีพจร<br>
«อึดจริง«<br>
เสียงแหวกอากาศลั่นดังหวึบ พร้อมกับความเจ็บปวดรุนแรงที่จู่โจมบนหลัง แส้ฟาดลงมาครั้งที่สอง ครั้งที่สาม ไม่เว้นช่วงจังหวะ<br>
«บอกข้อมูลพรรคพวกแกมาซะ»<br>
เลออนรู้สึกเหมือนเสียงของผู้คุมก้องกังวานอยู่ไกลๆ แล้วหมดสติไปทั้งอย่างนั้น<br>
และแล้ว เขาก็นึกวีรกรรมของอาร์ชิบัลด์ขึ้นมา<br>
|<br>
เลออนใช้ชีวิตอย่างไร้จุดหมายในพื้นที่ร้าง<br>
กลุ่มสตรอมไรเดอร์ของเขาตั้งรกรากอยู่ในพื้นที่ร้างแถบอิมเพอร์โรเดีย<br>
ทว่า พอ «น้ำวน» หายไปจากโลก เหล่า «สตรอมไรเดอร์» ผู้รับหน้าที่ค้าขายระหว่างเมืองก็หายไปด้วย<br>
โลกปลอดภัยขึ้น แต่เลออนรู้สึกเหมือนเสียที่ยืนของตนไปราวกับกะลาสีที่ขาดทะเล<br>
แม้ชีวิตในอดีตจะเต็มไปด้วยความป่าเถื่อนเหี้ยมโหด แต่เขามีความสุขกับมันมาก เลออนหงุดหงิดตัวเองที่ไม่อาจมีชีวิตอยู่ได้ทั้งในอดีตและอนาคต<br>
กระทั่งวันหนึ่ง อาร์ชิบัลด์ได้มาเยือนบ้านของเลออน ณ พื้นที่ร้าง<br>
«ไม่ได้เจอกันนานเลย»<br>
อาร์ชิบัลด์คือเพื่อนที่ผ่านสมรภูมิรบมาด้วยกันตอนอยู่ในกองทัพ จะนับเป็นอาจารย์ก็ได้ เขาเป็นหนึ่งในนักรบไม่กี่คนที่เหลืออยู่หลังกองทัพล่มสลาย<br>
«อาร์ชิบัลด์! ยังอยู่เหรอเนี่ย! เป็นห่วงนึกว่าไปนอนตายอยู่ที่ไหนซะอีก»<br>
«ยังปากเสียเหมือนเดิมนะ ว่าแต่นายเถอะ เป็นไงบ้าง»<br>
«เรื่อยๆ สบายๆ เบื่อนิดหน่อย แต่ดีกว่าอยู่ในเมืองล่ะนะ«<br>
เลออนซ่อนอารมณ์ดีใจที่ได้เจอเพื่อนหลังห่างหายไปนานไม่อยู่ อาร์ชิบัลด์ถอดหมวกปีกกว้างวางบนโต๊ะ แล้วนั่งเก้าอี้<br>
เลออนสนทนาฉันท์มิตรกับอาร์ชิบัลด์อย่างเพลิดเพลิน เดิมทีเขาไม่ใช่คนชอบใช้ชีวิตอย่างโดดเดี่ยวอยู่แล้ว ทั้งคู่พูดคุยเรื่องราวสมัยยังอยู่ในกองทัพ เรื่องเพื่อนร่วมรบ ซึ่งเป็นบทสนทนาที่ไม่มีมานาน<br>
หลังได้พูดคุยพอหอมปากหอมคอ อาร์ชิบัลด์ก็วกเข้าเรื่อง<br>
«ฉันมีงานจะขอร้องนาย ช่วยจู่โจมกองคาราวานที งานนี้เกินกำลังสำหรับฉันคนเดียวเลยอยากขอยืมพลังนายหน่อย»<br>
«งานช้างเหรอ»<br>
«ถ้าคิดตามปกติจะว่างั้นก็ได้ แต่หากฉันกับนายร่วมมือกันก็ไม่ยากหรอก พอเข้าใจใช่ไหม»<br>
«ขอรายละเอียดหน่อย»<br>
งานที่อาร์ชิบัลด์เล่า คือการโจมตีกองคาราวานที่ออกจากอิมเพอร์โรเดียไปมิลิคาเดียร์ แล้วแย่งสัมภาระมา<br>
กองคาราวานนั้นมีขนาดสี่สิบถึงห้าสิบคน ทหารรักษาการคือทหารธรรมดาจากอิมเพอร์โรเดีย แต่เนื่องจากจำเป็นต้องขนส่งสินค้าลับ จึงมีผู้พิทักษ์พรางตัวซุ่มอยู่ตามเส้นทางที่ผ่านด้วย<br>
อาร์ชิบัลด์กำชับว่ารู้ขนาดกองคาราวานและเส้นทางแล้ว ต้องรีบเตรียมตัวทันทีตอนนี้<br>
«ได้สิ เอาเลย แต่ช่วยบอกจุดประสงค์หน่อย จะแค่เพื่อหาเงินหรือเพื่อรัฐบาลก็ช่าง แต่ถ้าไม่รู้อะไรเลยมันรู้สึกไม่ดี»<br>
«จุดประสงค์เหรอ«<br>
อาร์ชิบัลด์ถอนหายใจ<br>
«เพื่อโลกไง»<br>
«อย่ามาตลกกลบเกลื่อน»<br>
«ฉันพูดจริงๆ»<br>
อาร์ชิบัลด์หยิบหมวกมาใส่ ลุกขึ้น<br>
«รู้น่ะว่าไม่อยากบอก»<br>
เลออนตั้งใจร่วมมือด้วยอยู่แล้วแต่แกล้งทำเป็นน้อยใจ<br>
แค่ได้สู้ร่วมกับอาร์ชิบัลด์ ก็เป็นรางวัลสำหรับเขายิ่งกว่าอะไร<br>
«ไว้พรุ่งนี้จะมาใหม่ ไม่มีเวลามากนัก รีบเตรียมงานไว้เลยนะ»<br>
อาร์ชิบัลด์ออกจากบ้านไป<br>
การเตรียม «งาน» ให้ราบรื่นจำเป็นต้องใช้เวลาหลายวัน ตั้งแต่เฟ้นหาภูมิประเทศตามเส้นทางที่เหมาะจะวางกับดัก ขนระเบิดมาซุกซ่อน เตรียมรถม้าบรรทุกสัมภาระสำหรับดึงความสนใจ<br>
ที่เหลือแค่รอกองคาราวาน<br>
พวกเขาตั้งจุดสังเกตการณ์ตรงที่ที่เห็นวิวได้กว้างไกล ห่างจากจุดซุ่มโจมตีเล็กน้อย แล้วเฝ้ารอจนกว่าจะถึงเวลาจู่โจมในวันรุ่งขึ้น<br>
«จบงานแล้วจะทำยังไงต่อ»<br>
คืนก่อนวันลงมือ เลออนถามอาร์ชิบัลด์<br>
«ยังมีอะไรต้องทำเยอะแยะ ถ้านายไม่รังเกียจ ก็อยากให้มาช่วยด้วย»<br>
«...เหรอ จะคิดดูแล้วกัน»<br>
เลออนตอบ<br>
วันต่อมากองคาราวานปรากฏขึ้นหลังเที่ยงเล็กน้อย รถม้าบรรทุกสัมภาระสามคันต่อกันเป็นกองคาราวาน<br>
เมื่อรถม้าหัวขบวนเข้าใกล้กับดักที่วางไว้ อาร์ชิบัลด์กดสวิทช์ระเบิด ควันระเบิดลูกใหญ่พวยพุ่ง รถม้าหัวขบวนปลิวกระเด็นไม่เหลือซาก<br>
รถม้าที่เหลือหยุดวิ่ง ทหารรักษาการกระโจนออกมา เลออนบังคับรถม้าที่เตรียมไว้พุ่งใส่รถทหารรักษาการทันที<br>
ทหารรักษาการหันปืนใส่รถม้าเลออนพร้อมกันแล้วยิง เลออนคุมบังเหียนรถม้าของตัวเองเข้าไปประชิดรถม้าท้ายขบวนคาราวานอย่างชำนาญ ขณะเดียวกันอาร์ชิบัลด์ควบม้าไปยังรถคันที่สองซึ่งบรรทุกที่สัมภาระที่หมายตาไว้<br>
อาร์ชิบัลด์ยิงปืนคู่ใส่ทหารรักษาการอย่างแม่นยำ ลูกกระสุนถูกดูดเข้าไปหาเหล่าทหารราวกับถูกกำหนดไว้ว่าต้องเป็นเช่นนั้น<br>
เลออนพุ่งกระโจนลงจากรถม้าที่ตนนั่ง ปล่อยให้ชนกับรถม้าท้ายขบวน ขณะที่พุ่งชนรถม้าก็เกิดระเบิดขึ้นพร้อมกัน<br>
อาร์ชิบัลด์ยิงทหารรักษาการรถม้าคันที่สองเกือบหมดแล้ว เลออนรีบลุกขึ้นตั้งหลักแล้วใช้มีดฟันทหารที่เหลือรอดจากระเบิดอย่างรวดเร็ว<br>
หลังระเบิดครั้งสุดท้ายผ่านไปสิบนาที เสียงปืนก็หยุดลง เหลือเพียงเสียงดังเปรี๊ยะๆ จากไฟที่ลุกไหม้รถม้าบางส่วนที่ถูกทำลาย<br>
เลออนตรวจสอบอย่างระมัดระวังจนแน่ใจว่าบริเวณโดยรอบปลอดภัย จึงตามหาอาร์ชิบัลด์<br>
เสียงอาร์ชิบัลด์ดังออกมาจากข้างรถม้าคันที่สอง<br>
«อยู่นี่ เลออน มาช่วยหน่อย»<br>
«ไปเดี๋ยวนี้ล่ะ»<br>
แต่ทันทีหลังเดินไม่กี่ก้าว จู่ๆ ความรู้สึกมึนชาก็เข้าเล่นงานจนขยับตัวไม่ได้<br>
เลออนรู้จักความรู้สึกนี้<br>
«ขอโทษนะ เลออน»<br>
อาร์ชิบัลด์เข้ามาหาจากด้านหลัง เลออนพยายามหันมองสีหน้าเขา แต่ร่างกายไม่ขยับ<br>
พริบตาต่อมา เลออนรู้สึกถึงแรงโจมตีหนักๆ ก่อนหมดสติไป<br>
พอลืมตาก็อยู่ในคุกอิมเพอร์โรเดียแล้ว เลออนโดนทหารอิมเพอร์โรเดียจับกุม แน่นอนว่าด้วยข้อหาบุกปล้นทรัพย์สินลับล้ำค่า<br>
สมบัติหายวับไปพร้อมอาร์ชิบัลด์ เลออนถูกทิ้งและโดนจับ จึงได้มาอยู่ที่นี่<br>
|<br>
«มันทิ้งแกนะ ปกป้องเพื่อนพรรค์นั้นไปจะมีความหมายอะไร»<br>
«ความหมายเรอะ ต่อให้มีก็ไม่อยากบอกแกหรอก»<br>
ผู้คุมหายไปจากสายตาสักครู่ ก่อนจะกลับมาพร้อมสองมือที่ถือคีม ทำเสียงดังแก๊กๆ ข่มขวัญ<br>
«เดี๋ยวข้าจะจัดการ เอาให้แกปากดีไม่ได้อีกเลย»<br>
ใบหน้าสวมหน้ากากของผู้คุมเข้ามาใกล้ ถือคีมจ่อตรงหน้าเลออนเหมือนจะขู่<br>
«ไม่ต้องพล่ามอารัมภบทอะไรน่าเบื่อหรอก จะทำก็ทำเลยเซ่»<br>
เลออนประกาศกร้าว<br>
ตอนนั้นเองที่ประตูคุกเปิดออก มีชายคนหนึ่งเดินเข้ามา<br>
|<br>
- จบ -<br>","ch05_a.swf","3394_050"
76,1,"ปี 3382 «สายสัมพันธ์»",1,"กระสุนปืนตัดผ่านโลกพุ่งตรงมาเป็นเส้น พร้อมตัดเชือกที่คล้องคอของวิล พาลันไทน์<br>
เสียงปืนที่ดังก้อง ทำให้กลุ่มคนค่อยๆ ถอยห่างจากอาร์ชิบัลท์ไปเรื่อยๆ<br>
อาร์ชิบัลท์ไล่ยิงพวกเพชฌฆาตที่จับตัวพาลันไทน์ไปแบบไม่ยั้งจากบนหลังม้า โดยปราศจากความปรานี<br>
เขาอุ้มพาลันไทน์ผู้ถูกจับตัวในฐานะกบฏไปเมื่อครู่ขึ้นบนหลังม้า<br>
«ดูเหมือนจะทำพลาดสินะ ยังมีชีวิตอยู่รึเปล่า»<br>
เขาลองเรียกพาลันไทน์ดู<br>
«อาร์ชิบัลท์ แกเองเหรอ... มาทำไม»<br>
แม้จะไม่มีเรี่ยวแรงเพราะเพิ่งถูกจับตัวไป แต่พาลันไทน์ก็เกาะหลังอาร์ชิบัลท์แน่น<br>
«เรื่องนั้นไว้คุยกันทีหลัง จะเร่งฝีเท้าแล้วนะ»<br>
ท่ามกลางความสับสนอลหม่าน อาร์ชิบัลท์ควบม้าหนีออกมา เขาควบคุมม้าจักรกลอย่างช่ำชอง หลบหลีกคนและสิ่งกีดขวางมาเรื่อยๆ<br>
เหล่าทหารรักษาการตั้งหลักใหม่ แล้วกระโจนเข้ามาคนแล้วคนเล่าเพื่อที่จะจับม้าให้ได้<br>
อาร์ชิบัลท์รู้ว่าทหารรักษาการของเมืองนี้ยังไม่รู้วิธีการข้าม «พื้นที่ร้าง»<br>
ม้าจักรกลของอาร์ชิบัลท์ส่งเสียงคำรามเดินเครื่อง คอยหลบห่ากระสุนของทหารรักษาการที่ยิงมาเป็นระลอกๆ พลางเร่งฝีเท้าไปยังถนนสู่ประตู<br>
หน้าประตูที่จะออกไปสู่ภายนอกมีคนเฝ้าประตูประจำการอยู่ อาร์ชิบัลท์พุ่งเข้าไปโดยไม่ได้ลดความเร็วลง ลูกกระสุนลอยออกไปแหวกอากาศเป็นรอยเล็กๆ งดงาม ยิงโดนเหล่าคนเฝ้าประตูตายเรียบ<br>
เมื่อกระโจนผ่านบานประตูออกไป ม้าจักรกลของอาร์ชิบัลท์และพาลันไทน์ก็วิ่งมาถึงพื้นที่ร้างแล้ว ทั้งๆ ที่ควรจะได้ยินเสียงปืนดังก้องมาเป็นระลอก แต่จู่ๆ กลับไม่ได้ยินเสียงดังกล่าวแล้ว<br>
ไม่มีใครตามมา<br>
ยามราตรีกำลังคล้อยมาสู่พื้นที่ร้าง อาร์ชิบัลท์มองพระอาทิตย์ตกลับไปทางทิศตะวันตก พลางมุ่งไปยังที่ตั้งค่ายกบฏของพาลันไทน์<br>
|<br>
พาลันไทน์นั้นไม่ใช่สตรอมไรเดอร์ผู้ที่อาศัยอยู่ใน «พื้นที่ร้าง» แต่แรก แต่เป็นผู้นำการประท้วงของสตรอมไรเดอร์ที่อาศัยอยู่ในพื้นที่ร้าง<br>
พาลันไทน์กลายมาเป็นพวกเดียวกับสตรอมไรเดอร์แล้ว จึงย้ายออกมาจากในเมือง พร้อมๆ กับเตรียมการปฏิวัติไปด้วย<br>
ในบรรดาทหารรักษาการของกองบัญชาการก็เริ่มมีพวกของพาลันไทน์มากขึ้นเรื่อยๆ<br>
แต่ทว่าในระหว่างนั้นพาลันไทน์กลับถูกกองทัพของราชอาณาจักรจับตัวได้ แม้จะไม่รู้ว่าเขาเป็นผู้บงการ แต่กองทัพของราชอาณาจักรก็จับคนน่าสงสัยทั้งหมดมาไต่สวนอยู่แล้ว เขาจึงกำลังจะถูกลงทัณฑ์ในฐานะสมาชิกของกองทัพกบฏ<br>
|<br>
อาร์ชิบัลท์ดูให้แน่ใจอีกครั้งว่าไม่มีคนตามมา ก่อนจะลดความเร็วลง เขาสังเกตเห็นว่าพาลันไทน์ดูมีอาการแปลกๆ แม้จะลองเรียกดูก็ได้ยินแต่เสียงครวญครางเท่านั้น<br>
พระอาทิตย์ลับขอบฟ้าไปแล้ว แม้เขาจะรู้ว่าการนอนกลางพื้นที่ร้างตอนกลางคืนนั้นอันตรายขนาดไหน แต่ถ้ายังฝืนให้ไปด้วยในสภาพแบบนี้ก็คงจะลำบาก จึงตัดสินใจเอาพาลันไทน์ลงจากหลังม้า<br>
«วิล ได้ยินไหม»<br>
เขาลองเรียกพาลันไทน์ซึ่งหมดสติไปแล้วดู<br>
พาลันไทน์ลืมตาขึ้น แต่ว่าสายตาของเขากลับดูเลื่อนลอย<br>
«อาร์ชิบัลท์เหรอ ที่นี่ที่ไหน»<br>
«นอกเมือง ไม่มีใครตามมาแล้วล่ะ»<br>
«มาทำไม»<br>
«ก็แค่อยากมา»<br>
«อย่ามาโกหก ชีล่างั้นเหรอ»<br>
«ก็นะ»<br>
อาร์ชิบัลท์ส่งน้ำให้พาลันไทน์ดื่ม ตัวของพาลันไทน์ร้อนราวกับไฟ<br>
«บาดเจ็บตรงไหนหรือเปล่า รู้สึกปวดตรงไหนไหม»<br>
«ได้พักสักหน่อยคงไม่เป็นไรแล้ว... ฉันแค่เหนื่อยนิดหน่อย»<br>
«นายไม่ต้องปิดบังฉันก็ได้ อีกเดี๋ยวฉันต้องกลับไปที่กองแล้ว»<br>
อาร์ชิบัลท์รู้สึกได้ว่าพาลันไทน์มีสีหน้าแปลกไป<br>
«หน้าอกน่ะ... อากาศของพื้นที่ร้างคงไม่ถูกกับฉันเท่าไหร่»<br>
พาลันไทน์ตอบพลางยกมือขึ้นกุมหน้าอก โรคกูลด์ทรุดหนักขึ้นแล้ว เป็นโรคเฉพาะพื้นที่ของพื้นที่ร้าง ซึ่งได้รับผลกระทบจาก «น้ำวน»<br>
อาการจะเริ่มที่ปอด ต่อจากนั้นก็จะลามไปที่กล้ามเนื้อ พาลันไทน์เพิ่งจะอายุยี่สิบปลายๆ รุ่นเดียวกับอาร์ชิบัลท์ แต่กลับดูอิดโรยแก่เกินวัยไปมากทีเดียว<br>
«พักตรงนี้ก่อนเถอะ ขอฉันนอนหน่อย»<br>
«อื้อ ช่วยได้เยอะเลย»<br>
พาลันไทน์หลับตาลง<br>
อาร์ชิบัลท์ลุกขึ้นยืน เอาของลงจากหลังม้า<br>
แม้เขาจะเลือกสถานที่ที่จะไม่มี «เดียรัจฉาน» มาเจออย่างระมัดระวังแล้ว แต่ก็ยังเตรียมม้ากับสัมภาระไว้ให้พร้อมที่จะออกเดินทางได้ทุกเมื่อ<br>
อีกฟากหนึ่งของเส้นขอบฟ้า แสงของ «น้ำวน» สะท้อนผ่านเมฆ<br>
|<br>
พาลันไทน์และอาร์ชิบัลท์นั้นเป็นเพื่อนกันมานานกว่าสิบปีแล้ว พวกเขารู้จักกันตอนเป็นทหารประจำรัฐหนึ่งในอิมเพอร์โรเดีย<br>
อาร์ชิบัลท์เกิดใน «พื้นที่ร้าง» แต่ไม่ทันไรก็ต้องจากบ้านเกิดมาเร่ร่อนอยู่ในเมือง และอยู่ดีๆ ได้เข้าสังกัดทหารรัฐ จึงได้พบพาลันไทน์ในตอนนั้น<br>
การล่มสลายของราชวงศ์ในอิมเพอร์โรเดียยังคงดำเนินต่อไป ความวุ่นวายในแต่ละเมืองใหญ่แผ่ขยายออกไป หน้าที่ของทหารรัฐผู้ต้องรักษาความสงบสุขคือ การหันปืนเข้าใส่ประชาชน<br>
พาลันไทน์และอาร์ชิบัลท์ผู้รังเกียจหน้าที่เช่นนั้น จึงเข้าร่วมกับเหล่าประชาชนในฐานะกองทัพกบฏร่วมกับทหารรัฐอีกจำนวนหนึ่ง<br>
การกระทำอันขาดวุฒิภาวะของทั้งสองจบลงด้วยความล้มเหลวอันขมขื่น ประชาชนมากมายถูกฆ่า พวกตนก็ต้องพ่ายแพ้อย่างน่าสมเพช พาลันไทน์หนีออกไปยังพื้นที่ร้างพร้อมกับอาร์ชิบัลท์<br>
ทั้งสองเข้าไปหลบซ่อนอยู่กับครอบครัวสตรอมไรเดอร์ที่อาร์ชิบัลท์เกิดมา ชีวิตในฐานะนักปฏิวัติของพาลันไทน์จึงเริ่มขึ้นหลังจากนี้<br>
เขาลอบเข้าไปในเมืองในราชอาณาจักรพร้อมกับสตรอมไรเดอร์คนอื่นๆ เพื่อติดต่อกับประชาชนที่ต่อต้านอาณาจักร และคอยออกคำสั่ง<br>
แม้จะใช้เวลานานพอสมควร แต่การปฏิวัติของพวกเขาก็ค่อยๆ ใกล้ความเป็นจริงขึ้นเรื่อยๆ แม้จะล้มเหลวหลายต่อหลายครั้ง แต่ก็เป็นรูปเป็นร่างขึ้นมามาก<br>
แต่ว่าข้างกายของเขากลับไม่มีอาร์ชิบัลท์อยู่<br>
«...ต่อให้นายไม่อยู่การปฏิวัติก็จะสำเร็จ ไม่เห็นต้องฝืนมาช่วยเลย»<br>
พาลันไทน์พูดกับอาร์ชิบัลท์ที่นั่งหวนนึกถึงเรื่องเก่าๆ อยู่หน้ากองไฟ<br>
«พูดไม่สมกับเป็นนายเลย นายเป็นถึงพาลันไทน์ ‘นักรบไร้พ่าย’ เชียวนะ»<br>
«ความปรารถนาชั่วชีวิตของฉันใกล้จะเป็นจริงแล้ว ต่อให้หลับไปเรื่อยๆ ทั้งอย่างนี้โดยไม่ได้ตื่นขึ้นมาอีก ฉันก็ไม่มีอะไรให้เสียใจภายหลัง»<br>
«งั้นเหรอ แล้วชีล่าจะเป็นยังไงเล่า แกไม่ได้อยู่ตัวคนเดียวนะ»<br>
อาร์ชิบัลท์พูดชื่อที่อยู่ก้นบึ้งความทรงจำอันขมขื่น<br>
«พวกฉันรู้อยู่แล้วล่ะ ว่าคงเหลือเวลาอีกไม่นาน ต่างคนต่างเตรียมใจกันไว้แล้ว»<br>
«ทั้งการปฏิวัติ ทั้งครอบครัว ฉันทำดีที่สุดเท่าที่จะทำได้แล้ว ที่ต้องมาเป็นแบบนี้ก็เพราะโชคชะตาไงล่ะ»<br>
ใบหน้าของพาลันไทน์ช่างดูสงบสุข<br>
«ฉันไม่คิดแบบนั้นหรอก ต้องยังไหวสิ ยัง...»<br>
อาร์ชิบัลท์ไม่อาจทนยอมรับได้ว่าเพื่อนรักของเขากำลังจะตายด้วยโรคที่รุมเร้า<br>
«ยัง... ไหวงั้นเหรอ»<br>
พาลันไทน์กลอกตาขึ้นมองท้องฟ้า จากนั้นก็หลับตาลงแล้วกลับสู่ห้วงนิทราอีกครั้ง<br>
เมื่อพระอาทิตย์ขึ้นในยามรุ่ง อาร์ชิบัลท์รวบรวมข้าวของสัมภาระ<br>
อาการของพาลันไทน์ดีขึ้นมากเมื่อผ่านไปหนึ่งคืน<br>
ทั้งสองคนออกเดินทางต่อไปสู่ที่ตั้งค่าย เมื่อถึงเวลาบ่ายแก่ๆ ก็เห็นจุดหมายปรากฏขึ้นมาอยู่ไกลลิบ แต่ยิ่งเข้าไปใกล้เท่าไหร่ พวกเขาก็ยิ่งสัมผัสได้ถึงความผิดปกติ<br>
ที่ตั้งค่ายถูกทำลายเสียพินาศ ไร้วี่แววคนอยู่<br>
อาร์ชิบัลท์เร่งฝีเท้าม้าขึ้นอีก<br>
|<br>
- จบ -<br>
|<br>","ch08_a.swf","3382_010"
106,1,"ปี 3390 «สาวน้อย»",1,"ก็แค่งานง่ายๆ เชรีคิดถึงงานครั้งนี้ในขณะที่นั่งโยกเยกอยู่บนรถม้า<br>
ด้วยการชี้แนะของผู้ว่าจ้าง ก็แอบเข้าไปในฐานะผู้รับใช้ แล้วเลือกเวลาที่เหมาะสมใส่ยาพิษลงไปในอาหารของเป้าหมาย เพียงแค่นี้เท่านั้น<br>
ก่อนที่เขาจะตายเขานึกถึงอะไรกันนะ ครอบครัวล่ะมั้ง หรือจะเป็นผู้ว่าจ้างที่เขาเชื่อใจ หรือแค่ทรมานเพราะยาพิษเท่านั้น<br>
แต่สำหรับเชรีแล้ว ไม่ว่าจะเป็นยังไงก็ช่างมัน<br>
ไม่ค่อยมีเคสที่มีการเตรียมพร้อมขั้นต้นเรียบร้อยเหมือนครั้งนี้เท่าไหร่<br>
ผู้ร้องไห้ขอชีวิตจนดูไม่ได้ก็มี ผู้ที่กระเสือกกะะสนจับดาบขึ้นมาในวาระสุดท้ายก็มี ผู้ที่เสนอเงินกองโตให้ทรยศก็มี แต่เชรีเป็นมือสังหารที่เชื่อฟังคำสั่งของผู้เป็นนาย ไม่ว่ายังไงก็ไม่ได้ผล<br>
จักรวรรดิแกรนเดเลเนีย สหราชอาณาจักรรูบิโอน่า สาธารณรัฐไมออคก้า อาณาจักรมิลิกาเดีย อิมเพอโรด้า ในยุคสมัยแห่งรุ่งอรุณ (Dawn light age) การต่อสู้ระหว่างมนุษย์ด้วยกันมีอย่างต่อเนื่อง จึงมีความต้องการนักฆ่าอย่างไม่ขาดสาย ถ้ามีค่าตอบแทน จะส่งนักฆ่าไปฆ่าใครที่ไหนก็ได้ ผู้เป็นนายของเชรีเองก็เป็นหนึ่งในนั้น<br>
เจ้านายที่มีรูปโฉมเหมือนสุภาพบุรุษสูงอายุ พูดด้วยเสียงอันราบเรียบ<br>
«นี่คือเป้าหมายการสังหารในครั้งนี้ ฝากด้วยนะ»<br>
ผู้เป็นนายส่งข้อมูลและรูปถ่ายของเป้าหมายให้เชรี รูปที่ปรากฏในนั้นเป็นเด็ก เธอหันกลับไปมองหน้าของผู้เป็นนายทันที<br>
«ไม่อยากทำเหรอ?»<br>
ไม่ว่ายังไงผู้เป็นนายพูดกับเชรีด้วยเสียงอันนุ่มนวล<br>
«เปล่าค่ะ ฉันจะทำค่ะ»<br>
«เหรอ งั้นก็ฝากด้วยนะ»<br>
ตอนกลางคืน เธอลอบเข้าไปได้ง่ายดายจนน่าผิดหวัง<br>
ห้องหนึ่งในคฤหาสน์กว้างเลี้ยงสุนัขสีดำไว้ เธอตรวจดูใบหน้าที่กำลังหวาดกลัวของเป้าหมายให้แน่ใจ<br>
«พี่สาวเป็นนักฆ่าเหรอ?»<br>
«อย่าฆ่าหมาตัวนี้เลยนะ»<br>
คงจะพอเดาได้ว่าตนเองอยู่ในสถานะใด แต่ก็ไม่มีทีท่าจะขัดขืน ดูเหมือนจะเสียดายชีวิตสุนัขมากกว่า<br>
สุนัขสีดำเห่าออกมา<br>
เชรีจ้องมองเป้าหมายโดยไม่ตอบอะไร เธอหยิบมีดออกมาและตั้งท่า<br>
ตั้งท่าก็จริงแต่ก็ไม่อาจฟันลงไปได้ ในขณะที่กำลังลังเลอยู่นั่นเอง ประตูก็เปิดออก<br>
«อย่าขยับนะ!»<br>
เหล่ายามที่รู้สึกถึงความผิดปกติอย่างล่าช้า เล็งปืนขู่เชรี<br>
«คุณหนู ทางนี้ครับ»<br>
เป้าหมายวิ่งไปหาพวกยาม หลบอยู่ข้างหลังและโผล่หน้ามามองเธอ<br>
เชรีเสียใจที่ทำงานผิดพลาด แต่ก็รู้สึกโล่งใจ<br>
ตอนที่จะหลบหนี ก็มีเสียงปืนดังลั่นในคฤหาสน์<br>
เชรีน่าจะถูกฆ่าไปแล้ว แต่เด็กที่เหล่ายามปกป้องเอาไว้กลับเป็นฝ่ายล้มลง<br>
«อ๊า คุณหนูผู้น่าสงสารถูกลูกหลงจนตายเสียแล้วสิ»<br>
ยามคนหนึ่งเปล่งเสียงออกมา<br>
«ได้ยินว่าจ้างคนฝีมือดีไว้ แต่กลับเป็นนักฆ่าชั้นเลวที่ฆ่าเด็กก็ไม่ได้»<br>
เชรีเข้าใจสถานการณ์คร่าวๆ ได้ทันที นั่นเป็นสาเหตุที่ทำให้ลอบเข้ามาได้ง่าย ผู้ว่าจ้างอยากจะให้เสร็จเรื่องไป ไม่ว่าจะต้องใช้วิธีใดก็ตาม จึงวางหลักประกันไว้ด้วย<br>
บางที ต่อให้ความจริงมีโจรลอบเข้ามาก็ไม่เห็นเป็นไร<br>
«แน่นอนว่านักฆ่าชั้นเลวก็ต้องตายด้วย»<br>
เชรีวิ่งไปทางหน้าต่าง นี่ไม่ใช่เวลายืนนิ่งให้เหล่ายามสาดกระสุนใส่แน่<br>
ในที่สุดก็ถึงหน้าต่าง เธอกระโดดหนีออกไปในราตรีอันมืดมิด ดูเหมือนพวกยามจะไม่ไล่ตามมา<br>
มีเพียงเสียงของเห่าหอนของสุนัขสีดำดังต่อเนื่องออกมาจากคฤหาสน์<br>
|<br>
วันรุ่งขึ้น เชรีเล่ารายละเอียดกับผู้เป็นนาย<br>
«งั้นเหรอ เกิดเรื่องแบบนี้ด้วย...»<br>
«แต่ เธอปลอดภัยก็ดีแล้ว»<br>
ผู้เป็นนายตอบในขณะที่ยิ้มอย่างอ่อนโยน<br>
«ไม่ว่าใครก็ผิดพลาดได้ทั้งนั้น»<br>
«ยังไงก็ตาม ตอนนี้คิดแค่เรื่องรักษาแผลให้หายก็พอ»<br>
|<br>
มีสุนัขสีดำสกปรกล้มลงอยู่หน้าบ้านเชรี<br>
จะมองว่ามันใกล้ตายก็ยังได้ แต่พอมันรู้ว่าเป็นเชรีก็ยืนขึ้น มันเดินโซเซเข้ามาใกล้พร้อมส่งเสียงคำราม เหมือนสุนัขสีดำจะเข้ามากัด แต่ก็ล้มลงอีกครั้งตรงหน้าเชรี<br>
เชรีที่อารมณ์ขุ่นมัว ก็หยิบมีดออกมาตั้งท่าจะขว้างไปที่สุนัข ทันใดนั้นเธอก็นึกถึงสุนัขที่เด็กอุ้มไว้ จึงหยุดมือ<br>
ยากที่จะเชื่อได้ว่าสุนัขในตอนนั้นจะมาถึงที่นี่ได้ ถึงอย่างนั้นเธอก็ไม่ได้คิดจะทำอะไร<br>
วันถัดไป สุนัขสีดำก็ยังอยู่ที่เดิม ถึงมันจะเห็นเชรีแต่ก็ไม่ส่งเสียงคำรามแล้ว ไม่มีทีท่าจะขยับขาเลย พอลองให้อาหารดู ก็กินจนหมดเกลี้ยง<br>
นักการเมือง ทหาร ขุนนาง เชื้อพระวงศ์ เศรษฐี... เธอก็ไปตามคำสั่งที่ถูกว่าจ้างมาเท่านั้น ถึงอย่างนั้นแต่ละวันก็ไม่มีอะไรเปลี่ยนแปลง ที่หน้าบ้านยังคงมีสุนัขสีดำอยู่<br>
วันหนึ่ง เมื่อเชรีกลับมาสุนัขก็ตายแล้ว<br>
เธอไม่ได้ตั้งใจจะเลี้ยงมัน ไม่มีแม้แต่ความรักที่จะให้มัน<br>
มันก็เป็นแค่สุนัขตัวหนึ่ง ต่อให้หายไปก็ไม่เห็นจะเป็นอะไรนี่นา<br>
แต่มีน้ำตาเอ่อล้นออกมาจากจากตาของเชรี<br>
ผู้เป็นนายก็ออกมาอยู่ตรงที่เชรียืนแข็งทื่ออยู่ข้างสุนัข<br>
«สุนัขของเธอเหรอ?»<br>
«เปล่าค่ะ»<br>
ใช่ เธอไม่ได้คิดจะเลี้ยงมัน เพียงแต่อยู่ด้วยกันเท่านั้น<br>
«เสียใจเหรอ?»<br>
เชรีไม่ได้ตอบคำถามผู้เป็นนาย<br>
«ขอสุนัขตัวนั้นได้มั้ย?»<br>
นอกจากจะเป็นคำสั่งผู้เป็นนาย มันก็เป็นสุนัขจรจัดที่ตายไปแล้ว ไม่มีเหตุผลที่จะต้องปฏิเสธ<br>
«ถ้ากลายเป็นสิ่งที่จำเป็นต่อใครสักคนหนึ่ง ก็ยากที่จะหาอะไรมาแทนที่»<br>
ผู้เป็นนายทิ้งคำพูดนี้ไว้ และจากไปพร้อมกับอุ้มซากสุนัข<br>
มันก็เป็นแค่สุนัขตัวหนึ่ง ต่อให้หายไปก็ไม่เห็นจะเป็นอะไรนี่นา<br>
|<br>
«แย่เลยนะ»<br>
«งานของเราก็ควรจะสำเร็จแน่นอนกลับผิดพลาดแบบนี้»<br>
«เดิมทีเธอไม่เป็นแบบนี้นี่นา»<br>
«ฉันจะเชื่อว่าคราวต่อไปจะไม่พลาดนะ»<br>
คำพูดของผู้เป็นนาย ยังคงวนเวียนอยู่ในหัวของเชรี ตั้งแต่สุนัขตัวนั้นไม่อยู่ เธอก็ทำงานพลาดมากขึ้น<br>
มีดที่ฟาดฟันอย่างไร้ซึ่งความลังเลทื่อลงเสียแล้ว ผู้ว่าจ้างยินดีเมื่อเป้าหมายถูกฆ่าตาย ในขณะเดียวกันก็จะมีใครสักคนที่โศกเศร้า เป็นเรื่องธรรมดาที่เธอก็รู้อยู่แล้ว<br>
เธอรู้ตั้งแต่ถูกฝึกเพื่อที่จะเป็นนักฆ่า เมื่อก่อน เธอเชื่อว่าการมีอยู่ของตนเองนั้นมีความหมายโดยไม่สงสัย ตอนนี้เธอรู้ตัวแล้วว่ามันไม่ได้เป็นอย่างนั้น แต่ป่านนี้แล้วเธอก็นึกวิถีชีวิตแบบอื่นไม่ออกแล้ว<br>
เธอหยิบมีดที่มีใช้สังหารผู้อื่นออกมาแล้วฟันไปที่ข้อมือของตนเอง<br>
เลือดไหลออกมามากขึ้นเรื่อยๆ สติของเธอก็ค่อยๆ ห่างไกลออกไป<br>
|<br>
- จบ -<br>","ch11_a.swf","3390_000"
96,1,"ปี 3392 «ฟ้าคราม»",1,"«ช่วยอธิบายหน่อยได้ไหมครับ»<br>
เจ้าหน้าที่จากกองสังเกตการณ์ร่วมถามเบลซด้วยท่าทีสุภาพนอบน้อม<br>
บนใบหน้ามีรอยยิ้มค้างอยู่<br>
กองสังเกตการณ์ของแพนเดโมเนียมมีเป้าหมายหลักคือการ «กำจัด» ผู้ฝ่าฝืนสนธิสัญญาและผู้ปนเปื้อน<br>
เบลซมีชีวิตอยู่ในฐานะเจ้าหน้าที่สืบสวน <อินควิซิเตอร์><br>
«หมายเลข 22458 กับ หมายเลข 18673 เสียชีวิตไปแล้วขอรับ»<br>
เบลซตอบ<br>
«แต่ในบันทึกการจัดการเขียนไว้ว่า ไม่มีคนพบเห็น ทราบได้อย่างไรเหรอครับ»<br>
รอยยิ้มยังคงไว้เช่นนั้น ชายผู้เป็นหัวหน้าของเบลซโดยตรง ทำเอาเขาหงุดหงิด<br>
«เป็นเรื่องจริงขอรับ ข้าเก็บคทาได้จากที่อยู่ของพวกเขา คงไม่มีทางออกไปไหนโดยที่ทิ้งคทาไว้หรอกครับ บันทึกฝังศพเองก็มีเช่นกัน»<br>
«แล้วทำไมไม่ขุดขึ้นมาจากหลุมฝังศพครับ»<br>
«เพราะว่าไม่จำเป็นไงขอรับ»<br>
«ใครเป็นคนตัดสินใจแบบนั้นกันครับ»<br>
«ข้าเอง»<br>
«เข้าใจแล้ว»<br>
อีกชั่วอึดใจ ชายคนนั้นเคาะบนแผงควบคุมที่วางมืออยู่ เสียงปิ๊บ ของเครื่องจักรดังก้องทั่วห้องกองสังเกตการณ์ที่มืดสลัว มีแสงไฟอยู่น้อยนิดจากโต๊ะของผู้เชี่ยวชาญเฉพาะทางและหลอดไฟตามกำแพง<br>
ไร้หน้าต่างมองด้านนอก นอกเหนือจากโต๊ะของผู้เชี่ยวชาญเฉพาะทางมีเพียงม้านั่งยาวกับโต๊ะวางอยู่เท่านั้น ทั้งห้อง ทั้งเครื่องเรือนต่างก็เป็นของมีราคาที่หาได้จากเมืองแพนเดโมเนียมเท่านั้น แต่ด้วยการจัดวางแล้วทำให้ดูเป็นห้องที่ไม่มีความละเอียดละออเอาเสียเลย<br>
«งั้นก็ เรื่องนี้ก็ถือว่าคลี่คลายด้วยคำอธิบายแล้วกัน»<br>
ชายหนุ่มยังคงเหยียดยิ้มอย่างวางมาด<br>
«คุณทำผลลัพธ์ออกมาได้ยอดเยี่ยมเสมอ หลังจากนี้ก็ช่วยตระหนักถึงผลงานที่ไร้ข้อบกพร่องเอาไว้ด้วยนะครับ»<br>
ผลงาน เหรอ คำที่หมอนี่เลือกใช้แต่ละทีมักจะตรงประเด็นแต่ไม่เข้าหู เบลซคิดเช่นนั้น<br>
«ถ้ายังคืบหน้าไปได้อย่างราบรื่นเช่นนี้ น้องสาวของคุณย่อมแข็งแรงขึ้นแน่ครับ»<br>
«ยังพอมีเวลาก่อนที่จะรับงานต่อไป ไปหาเธอซะสิครับ»<br>
เบลซสัมผัสได้ถึงความโกรธที่มีให้กับชายผู้ที่แม้แต่ตอนขู่ก็ยังพูดอย่างสุภาพ แต่จะระเบิดอารมณ์ออกไปก็ไม่มีความหมาย จึงออกจากห้องไปอย่างเงียบๆ<br>
เบลซออกจากตึกกองสังเกตการณ์ มุ่งหน้าไปยังโรงพยาบาลซึ่งตั้งอยู่ใจกลางเมือง<br>
ม้าจักรกล 2 ตัวมุ่งหน้าเข้าเมืองแพนเดโมเนียมใต้ฟ้าใส ตึกที่ถูกสร้างจากหินถูกประดับประดาด้วยรูปปั้นชวนขนลุก เข้ากับท้องฟ้าสีครามได้อย่างน่าประหลาด<br>
แพนเดโมเนียมลอยสูงเหนือฟากฟ้า มีอากาศปลอดโปร่งแจ่มใสอย่างที่สุด จะเรียกว่าเป็นสรวงสวรรค์ที่เอ็นจิเนียร์สร้างขึ้นมาก็ย่อมได้ แม้คนที่มุ่งหน้าเข้าไปในเมืองจะดูสงบเสงี่ยมไม่มีพิษมีภัย แต่กลับดูไร้ชีวิตชีวาต่างจากผู้คนบนพื้นดิน<br>
แต่เบลซก็ไม่ได้เกลียดเมืองนี้ เขาหลงเสน่ห์ความงดงามของผืนฟ้าครามนี้<br>
ตึกสูงปานกลางด้านข้างสวนสาธารณะในเขตกลางนั้น คือโรงพยาบาลที่น้องสาวของเขาอยู่<br>
น้องสาวของเบลซนอนนิ่งไม่ขยับเขยื้อน ตกอยู่ในสภาพเจ้าหญิงนิทรามากว่า 3 ปีแล้ว เตียงถูกล้อมด้วยม่านโปร่งใส<br>
เพื่อป้องกันไม่ให้ติดเชื้อหรือกันเชื้อโรคแพร่ระบาด นอกหน้าต่างที่ปิดสนิทภายในห้องคนป่วย มีท้องฟ้าเจิดจ้าเปล่งประกายอยู่<br>
เบลซค่อยๆ แหวกม่านเข้าไปจับมือน้องสาวของเขา<br>
เมื่อสัมผัสได้ถึงไออุ่น ความยินดีเล็กๆ ก็แผ่ซ่านไปทั้งใจ<br>
ถ้ามีสิ่งที่จะช่วยให้พาน้องสาวออกจากกรงขังนี้ได้ ไม่ว่าอะไรเขาก็จะยอมทำ เบลซสาบานกับตัวเองอีกครั้ง บนโลกนี้เขามีเพียงน้องสาวคนเดียวเท่านั้น<br>
เบลซออกจากโรงพยาบาล เมื่อขึ้นไปบนรถม้า เขาก็พบกับชายสวมหน้ากากนั่งอยู่ด้านใน<br>
|<br>
แสงจันทร์สาดส่องปราสาทเกิดเป็นเงาอันน่าหดหู่<br>
สายลมเย็นยะเยือกขึ้นทุกที บรรยากาศยามค่ำคืนก่อเกิดความตึงเครียด<br>
เรือเหาะซึ่งบินออกมาจากแพนเดโมเนียม ปล่อยชาย 2 คนลงบนเนินสูงใกล้ๆ ปราสาทโดยไม่มีใครสังเกตเห็น<br>
เหล่าชายผู้สวมผ้าคลุมซึ่งมองไกลๆ แล้วดูเหมือนนักบวชสวมผ้าคลุมซอมซ่อ มุ่งหน้าไปยังปราสาทพร้อมกับทอดเงายาวออกไป<br>
เบลซกับชายสวมหน้ากากเข้าไปในปราสาท อุปกรณ์พลางตัวที่พวกเขาใช้ซ่อนตัว มีประโยชน์อย่างยิ่งในยามค่ำคืน<br>
รุดหน้าเข้าไปเงาต่อเงา จนออกมาถึงท้องพระโรง เห็นพระจันทร์ลอยเด่นผ่านหน้าต่างสูง<br>
ชายคนหนึ่งยืนอยู่ตรงที่ที่แสงส่องลงมา<br>
ชายผู้ถูกเรียกว่าเจ้าชายนิลกาฬ<br>
เจ้าชายชักดาบออกมาตั้งท่าเตรียม เป็นท่วงท่าที่เบลซคุ้นเคยดี<br>
เบลซชักออกมาเช่นกัน ชายสวมหน้ากากถอยออกไปหลายก้าว ถึงแนวกำแพง แล้วจึงหลายวับไปในความมืออีกครา<br>
แสงจากดาบส่องประกายวับ ดาบของเจ้าชายสะกดเบลซไว้ได้ ปลายดาบเตรียมจะฟันคอของเบลซขาดเป็นสองท่อน<br>
 ชั่วพริบตาเดียว เหลือเพียงแสงเป็นภาพติดตา เบลซย้ายไปอ้อมด้านหลังเจ้าชายดำในเวลาครู่เดียวเท่านั้น<br>
ครั้งนี้เบลซคือผู้แทงดาบอันแหลมคม ดาบจ่อลำตัวสายเกินกว่าที่เจ้าชายจะปัดออกได้ทัน<br>
เป็นการรุกและรับในชั่วพริบตาเดียวเท่านั้น ผ่านไปหนึ่งอึดใจ ทั้งสองก็หันมาเผชิญหน้าอีกครั้ง<br>
ดาบของเบลซปล่อยลำแสงพุ่งไปล้อมตัวเจ้าชายเป็นวงกลม<br>
เมื่อกระตุกลำแสง เจ้าชายก็ปล่อยดาบหลุดลงพื้น เจ้าชายทรุดลงไปขุกเค่าใต้เบลซผู้ยังยืนอยู่<br>
ปลายดาบจ่อไปตรงหน้าเจ้าชาย<br>
«กรุนวัลด์ ฝีมือตกนะ»<br>
«ฆ่าข้าซะสิ เบลซ เหมือนกับที่ทำกับพวกพ้องคนอื่น»<br>
«แกจะบอกว่าฉันเป็นคนทรยศสินะ แต่เรื่องพรรค์นั้น เทียบกับประวัติศาสตร์แล้วก็เป็นเพียงเรื่องเล็กจิ๊บจ๊อยเท่านั้นเอง ฉันเองก็มีความยุติธรรมของฉัน»<br>
«แกฆ่าไปกี่คนแล้ว»<br>
«ไม่ต้องลงมือฆ่าเลย ส่วนใหญ่ทำลายตัวเองไปหมด เพราะโดนพลังของตัวเองดูดกลืนเข้า สุดท้าย «ผู้ปนเปื้อน» ก็ไม่มีใครอยู่ได้นาน»<br>
เบลซไม่ได้โกหก พวกพ้องมากมายที่เขาตามหาจนพบ ต่างก็ทำลายตัวเองด้วยพลังของตนที่มีล้นเหลือบนโลกอันสงบสุขนี้ บางคนก็เลือกที่จะมอมเมาตัวเองด้วยยาเสพติดหรือสุรา บางคนก็เลือกที่จะตายเอง<br>
«คนที่ขัดขืนมีไม่มากหรอก เหมือนแกตอนนี้น่ะ»<br>
ปลายดาบเลื่อนขึ้นไปจ่อคอของกรุนวัลด์<br>
«สำหรับนักรบที่สูญเสียที่ตายไปแล้ว คงอยู่ต่อยากแล้วล่ะ»<br>
«แกเองก็เหมือนกันไม่ใช่รึไง เบลซ»<br>
«ข้ายังต้องมีชีวิตอยู่ ยังตายไม่ได้»<br>
«ลุกขึ้นมา กรุนวัลด์ คืนนี้ข้าไม่ได้มาเพื่อฆ่าแก»<br>
เบลซเก็บดาบ ยื่นมือไปฉุดให้กรุนวัลด์ลุกขึ้นยืน<br>
|<br>
«อยู่ที่แพนเดโมเนียมก็ไม่ได้แย่เท่าไหร่ เมืองนั้นก็มีข้อดีของเมืองนั้น แต่ก็เป็นเมืองที่ประหลาดเหมือนกัน»<br>
กรุนวัลด์นั่งอยู่บนบันไดสู่ชั้นบนซึ่งอยู่สุดท้องพระโรง<br>
เบลซยืนอยู่ด้านหลัง หันมาทางกรุนวัลด์แล้วพูดต่อ<br>
«ตอนนั้นซื่อตรงเหลือเกิน แค่สู้ในฐานะนักรบศักดิ์สิทธิ์ของกองทัพจนตัวตาย ก็จะได้จารึกลงประวัติศาสตร์ ข้าคิดแบบนั้นมาตลอด»<br>
เบลซในอดตีตเองก็เคยเชื่อเช่นนั้น<br>
«โลกเปลี่ยนไปแล้ว ไม่วันกลับไปเป็นเหมือนเดิมอีก»<br>
กรุนวัลด์เงียบสนิท นั่งอยู่บนไดอย่างหมดแรง<br>
«เมื่อต้องการอะไร ก็จะต้องชดเชยอย่างอื่นไปแทน คนเลือกก็คือตัวเอง»<br>
«ข้าเลือกได้แล้วล่ะ แล้วแกล่ะ กรุนวัลด์»<br>
แม้จะถามไปก็ไร้คำตอบ<br>
ผ่านไประยะหนึ่งชายสวมหน้ากากปรากฏตัวออกจากความมืด<br>
«งานเสร็จแล้วสินะ ขอกลับก่อนแล้วกัน»<br>
เบลซวางมือลงไหล่ของกรุนวัลด์แล้วพูดขึ้น<br>
«ข้ารู้อยู่แล้ว ว่าปลายดาบแกของกำลังปรารถนาอะไรกันแน่ เตรียมใจให้ดี ความทรมานของแกยกให้คนอื่นไปแทนไม่ได้»<br>
เบลซออกไปจากปราสาทพร้อมกับชายสวมหน้ากาก<br>
«ทำงานเสร็จเรียบร้อยดีแล้วสินะ แม็กซ์»<br>
แม็กซ์กำกระบอกปืนสีเงินไว้ในมือ<br>
«เหลือบันทึกไว้ก็ดี ว่าไม่ได้ปิดบัญชีกับเจ้าชาย»<br>
เบลซไม่ได้คาดหวังคำตอบจากแม็กซ์<br>
เบลซเอ่ยขึ้นราวกับพึมพำว่า<br>
«สักวันหนึ่งคงต้องชี้ขาดกันสักที»<br>
|<br>
- จบ -<br>","ch10_a.swf","3392_003"
116,1,"«ต้นไม้ใหญ่»",1,"ไอน์กำลังปีนต้นไม้ใหญ่ที่ตนชอบอยู่ เธอชอบกลิ่นของป่าและสัมผัสของต้นไม้ใหญ่ที่ถ่ายทอดผ่านมายังฝ่ามือ<br>
เธอปีนขึ้นไปจนถึงกิ่งไม้ที่มักจะนั่งเป็นประจำ และมองทัศนียภาพของป่าไม้ แสงแดดลอดผ่านใบไม้ สาดส่องอย่างอ่อนโยนทั่วบริเวณ<br>
จะเก็บทิวทัศน์นี้ไว้ในใจก่อนเดินทาง ไอน์คิดเช่นนั้น<br>
เมฆล่องลอยไปบนฟ้าครามเหมือนทุกวัน บรรยากาศของป่าสดชื่นไม่เปลี่ยนแปลง<br>
รู้สึกราวกับวันเวลาไม่ได้เคลื่อนผ่านไปเลย<br>
«ไอน์ อยู่ที่นี่เองเหรอ!»<br>
สเปราท์ส่งเสียงเรียก หอบหายใจในขณะที่ปีนป่ายต้นไม้ขึ้นมา<br>
สเปราท์ตัวจ้อยกระโดดกอดตักไอน์<br>
«จะไปจริงๆ เหรอ?»<br>
«อืม»<br>
«ไม่เอา อย่าไปนะ»<br>
สเปราท์พูดเสียงสั่นเครือ<br>
«ขอโทษ แต่ว่าต้องมีใครไปสักคนนะ»<br>
«ไม่ใช่ไอน์ไม่ได้เหรอ?»<br>
ไม่มีนักรบผู้เชี่ยวชาญการเดินทางอยู่ในป่าอีกแล้ว ส่วนใหญ่จะตายหรือไม่ก็บาดเจ็บหนักจากการต่อสู้ใน «ราตรีสีนิล»<br>
ที่เหลืออยู่มีเพียงนักรบฝึกหัดและเด็กๆ ทั้งนั้น<br>
ในหมู่คนเหล่านั้น ไอน์เองก็ไม่ใช่นักรบผู้เก่งกาจ แต่ท่านยายแห่งพนาเจาะจงตัวไอน์ให้รับหน้าที่ค้นหาอัญมณี<br>
«ฉันจะไปเอง ทุกอย่างกำหนดไว้แล้วน่ะ»<br>
เธอจะปฏิเสธเสียก็ได้ แต่ตอนที่ไอน์ได้ถูกเลือกเธอรู้สึกภาคภูมิและดีใจเป็นอย่างมาก<br>
มีนักรบหนุ่มสาวในเผ่าหันมาพูดต่อหน้าว่า «ไม่อยากจะเชื่อเลยว่าอย่างเธอจะได้รับเลือก»<br>
และเพื่อนก็พูดไว้ด้วยว่า «ถ้าไม่อยาก จะปฏิเสธไปก็ได้นะ»<br>
แต่คำพูดเหล่านั้นไม่อาจสั่นคลอนความรู้สึกของไอน์ได้แม้แต่น้อย<br>
เพราะเธอรู้สึกราวกับว่าเธอถูกกำหนดเอาไว้แต่แรกแล้วว่าต้องเป็นคนไป<br>
ไอน์ลูบผมของสเปราท์อย่างอ่อนโยน<br>
«ยังฝันอยู่อีกมั้ย?»<br>
สเปราท์ฝันถึงหนอนปิศาจที่ออกมาหลังคืนราตรีสีนิลบ่อยๆ เขาเป็นเด็กที่อารมณ์อ่อนไหว<br>
«สบายมาก ไม่กลัวแล้วล่ะ กลัวไอน์จะไม่กลับมามากกว่าอีก»<br>
«ไม่เป็นไรหรอก»<br>
ไอน์ลูบผมที่มีกลิ่นอันอ่อนโยนของสเปราท์อย่างแผ่วเบา<br>
«รู้ที่อยู่ของผู้นั่งกอนโดล่าสีดำแล้วใช่มั้ย?»<br>
«พวกท่านป้าหาเจอแล้วล่ะ»<br>
เหล่าผู้บุกรุกแห่งราตรีสีนิล จะถูกเรียกว่า «ผู้นั่งกอนโดล่าสีดำ» เพราะพวกเขานั่งเรือที่ส่องแสงสีดำ<br>
พวกเขาปรากฏตัวอย่างกะทันหันในป่า ฆ่าเหล่านักรบแห่งป่าและฉกชิงอัญมณีไปพร้อมกันในคืนเดียว ค่ำคืนนั้นจึงถูกตั้งชื่อว่า «ราตรีสีนิล»<br>
«ที่นั่นอยู่ไกล และเป็นโลกที่ต่างจากพวกเรา»<br>
«คงมีพวกมันอยู่เต็มไปหมดเลยใช่มั้ย? น่ากลัวจัง»<br>
«พวกท่านป้าทุกคนให้ยืมพลังมานะ ไม่ต้องห่วงหรอก»<br>
สเปราท์ซุกหน้าบนตักของไอน์แล้วนิ่งเงียบ<br>
«สเปราท์ ฝากท่านแม่กับท่านพ่อด้วยนะ»<br>
«อืม»<br>
เธอพยักหน้าเบาๆ<br>
พอจ้องมองได้สักพัก สาวน้อยก็เข้าสู่ห้วงนิทรา<br>
|<br>
ไม่รู้ว่าจะได้กลับมารึเปล่า<br>
แต่ไม่ว่าจะด้วยวิธีการใดก็ต้องนำอัญมณีที่ «ผู้นั่งกอนโดล่าสีดำ» ฉกชิงไปกลับมาให้ได้ ก่อนหนอนปิศาจที่ทำรังอยู่ใต้ดินจะพบป่าแห่งนี้<br>
จะไม่ยอมสูญเสียป่าอันงดงามแห่งนี้ และชีวิตของสเปราท์ตัวน้อยที่ยังไม่ถึงสิบปีนี้ไปเด็ดขาด ไอน์คิดเช่นนั้นอย่างแรงกล้า<br>
«อึ๊ อือ»<br>
สเปราท์ส่งเสียงครางเบาๆ ถ้าไม่ต้องฝันร้ายถึงหนอนปิศาจอีกก็ดี<br>
ไอน์แค่จินตนาการถึงหนอนปิศาจขนาดยักษ์เตร็ดเตร่ตามหากลิ่นของป่าพร้อมกับไต่ยั้วเยี้ยอยู่ใต้ดินไร้แสงไฟ เธอก็ตัวสั่นแล้ว<br>
ไอน์เคยเห็นเงานั่นเพียงครั้งเดียวเท่านั้น<br>
ฝุ่นควันตลบขึ้นใกล้เส้นขอบฟ้าจากชายป่าอัญมณี หนอนขนาดยักษ์สีขาวโผล่พ้นขึ้นมาจากตรงนั้นก็ค่อยๆ กลืนกินต้นไม้<br>
เหล่าท่านป้าพูดว่า ไม่มีใครสามารถฆ่าหนอนปิศาจได้ ในเรื่องราวปรัมปราเล่าว่า ผู้ใช้เวทมนตร์โบราณจะเปลี่ยนตัวเองกลายเป็นหนอนขนาดยักษ์ ใช้ชีวิตโดยหลงลืมตนเองและออกตะเวนล้างแค้น ว่ากันว่าถ้าไม่มีพลังของอัญมณี หนอนปิศาจก็จะกลืนกินผืนป่าแห่งนี้อย่างง่ายดาย<br>
ไม่มีใครทราบเรื่องราวที่แท้จริง แต่บอกได้เพียงอย่างเดียวว่ามันอยู่ที่นั่น ไม่ว่าเหตุผลจะเป็นอย่างไร มันก็ตั้งใจจะช่วงชิงป่าผืนนี้อยู่ที่ไหนสักแห่งแน่<br>
|<br>
«สเปราท์ ตื่นได้แล้วนะ»<br>
«อืม»<br>
สเปราท์ตื่นและยืดตัวบิดขี้เกียจเต็มแรง<br>
«ไม่เป็นไรนะ?»<br>
«......อืม ไม่เป็นไร»<br>
ท่าทางที่เข้มแข็งนั่นซ่อนความกลัวเอาไว้ไม่มิด ท่าทีแบบนั้นไอน์คิดว่าก็น่ารักดี<br>
«ต้องรีบไปแล้วล่ะ ยังต้องเตรียมพิธีอีก»<br>
«ฉันไปด้วยได้มั้ย?»<br>
«ขอโทษนะ ให้ใครไปด้วยไม่ได้หรอก»<br>
«ต้องจากกันตรงนี้เหรอ?»<br>
«อืม ขอโทษนะ»<br>
«ไม่ต้องขอโทษหรอก ไอน์ ฉันจะไม่ลืมไอน์เด็ดขาด ต้องกลับมาให้ได้นะ»<br>
«ไม่เป็นไร ไว้มาเล่นกันที่นี่อีกนะ»<br>
«อืม จะคอยนะ»<br>
สเปราท์น้ำตาซึม ไอน์กอดร่างนั้นแน่น<br>
ความอบอุ่นที่ถ่ายทอดมาจากร่างเล็กกลับมอบความกล้าหาญให้ไอน์อย่างน่าประหลาด<br>
เมื่อค่อยๆ คลายกอด ก็ลาจากกับสเปราท์ด้วยรอยยิ้ม<br>
ถึงจะหันกลับไปมองอีกกี่ครั้งก็ตาม สเปราท์ก็ยังคงโบกมือให้<br>
|<br>
เมื่อยามค่ำคืนมาเยือนผืนป่า ก็มองเห็นแสงดาวของท้องฟ้ายามราตรีผ่านช่องว่างของต้นไม้<br>
รอบๆ ต้นไม้ศักดิ์สิทธิ์ที่อยู่ใจกลางป่า มีท่านยายแห่งพนาและเหล่าท่านป้าทั้งสิบสองอยู่กันพร้อมเพรียง<br>
ในมือของเหล่าท่านป้ากำไม้เท้าที่ทำขึ้นจากกิ่งของต้นไม้ศักดิ์สิทธิ์ และขับขานถ้อยคำด้วยใจอันหนึ่งเดียว<br>
คาถาที่เอื้อนเอ่ยด้วยภาษาโบราณ ไอน์ไม่เข้าใจแม้แต่นิดเดียว แต่รู้สึกได้ว่าอำนาจของคาถาได้สร้างอะไรบางอย่างออกมานอกจากเสียงเพลงและเริ่มเปลี่ยนบรรยากาศนี้<br>
คาถาหยุด การสั่นสะเทือนของบรรยากาศก็หยุดตาม ตอนนี้ท่านยายที่ตาบอดก็ยืนอยู่หน้าต้นไม้ศักดิ์สิทธิ์ เมื่อชูมือและเริ่มสวดอ้อนวอนในใจ ต้นไม้ศักดิ์สิทธิ์ก็เริ่มปล่อยแสงอันอบอุ่น<br>
แสงนั่นกระพริบเป็นจังหวะ และค่อยๆ เจิดจ้าขึ้น เมื่อปลดปล่อยแสงอันแรงกล้าที่โดดเด่นออกมา รอยแยกตรงรากของต้นไม้ศักดิ์สิทธิ์ก็เปิดออก<br>
ตรงรอยแยกเต็มไปด้วยแสงจนแสบตา<br>
เหล่าท่านป้าจูงมือและชี้ทางให้ไอน์ไปยังรอยแยก<br>
ได้เวลาออกเดินทางสู่โลกอื่นแล้ว<br>
ต้นไม้ศักดิ์สิทธิ์มีอยูทุกโลก และผลกับดอกก็เบ่งบานอยู่ทุกที่ พวกเขาใช้พลังนั้นให้ไอน์ไปยังโลกที่มีอัญมณีซึ่งถูกช่วงชิงไป<br>
เมื่อถอดผ้าไหมที่สวมใส่เพียงผืนเดียว ไอน์ก็เข้าไปในแสง ในต้นไม้เต็มไปด้วยแสงอันอบอุ่นแต่ในใจของไอน์กลับมีความกังวลใจขึ้นมาอย่างเงียบงัน<br>
พอแสงกลืนกินไอน์เข้าไป รอยแยกก็ค่อยๆ ปิดอย่างช้าๆ<br>
ในเวลาเดียวกับที่รอยแยกปิดลง ไอน์ก็รู้สึกราวกับว่าร่างกายลอยขึ้นอย่างแผ่วเบา ในขณะที่แสงรอบตัวกระพริบเป็นจังหวะเหมือนตอนแรกก็ค่อยๆ มืดมิดลง<br>
ไอน์เริ่มรู้สึกอยากนอนขึ้นมาทุกที เมื่อห่อตัวก็คลายความกังวลลง นึกถึงทิวทัศน์ที่เธอรัก ครอบครัวและรอยยิ้มของสเปราท์<br>
ทว่า สิ่งที่นึกถึงก่อนที่สติจะเลือนหายไปก็คือ ร่างของชายหนุ่มต่างโลกที่เธอได้พบในราตรีสีนิล นักรบผู้นั่นถูกเรียกว่าผู้นั่งกอนโดล่าสีดำ ไอน์จำใบหน้าชายหนุ่มคนนั้นนั้นได้จนขึ้นใจ<br>
|<br>
ต้นไม้ศักดิ์สิทธิ์เริ่มกลืนกินร่างของไอน์ที่หมดสติในฐานะสารอาหาร เพื่อที่จะเกิดใหม่เป็นผลไม้ที่มีรูปร่างเหมือนเดิมในอีกโลกหนึ่ง<br>
|<br>
- จบ -","ch12_a.swf","0000_000"
7,1,"ปี 3397 «งานเลี้ยงอาหารค่ำ»",1,"งานเลี้ยงอาหารค่ำที่ถูกจัดขึ้นตามกำหนดในพระราชวัง นักการเมือง ขุนนาง และข้าราชการชั้นสูงซึ่งเป็นชนชั้นปกครองของจักรวรรดิจะมารวมตัวกัน<br>
และวันนี้ เหล่าทหารที่สร้างผลงานในสงครามได้ถูกเชิญมา เอวาริสท์และไอแซคก็อยู่ในนั้นด้วย แท้จริงแล้ว มันคืองานเลี้ยงอาหารค่ำเพื่อกลุ่มขยายดินแดน ผู้มีอำนาจของฝ่ายปกครองส่วนใหญ่จึงไม่ได้เข้าร่วม<br>
«ฟุ่มเฟือยไร้สาระกันจริงๆ พวกเรากำลังทำสงครามอยู่นะ»<br>
ไอแซคบ่นพลางกินอาหารที่ถูกนำออกมาวาง<br>
«ร้อยเอกลอสบัลด์ ถึงจะคิดแบบนี้ก็ไม่ควรพูดออกมานะ»<br>
«คร้าบๆ ...อ้าว ท่านนายพลซีเดอร์ ขอโทษครับ»<br>
พอหันหลังกลับ นายพลก็ถือแก้วด้วยมือข้างนึงยืนอยู่<br>
«เป็นงานเลี้ยงอาหารค่ำที่อุตส่าห์จัดทั้งที ต้องสนุกให้มากกว่านี้สิ»<br>
«สนุกมาพอแล้วครับ อาหารก็รสชาติเยี่ยม แต่สนามรบทำให้ผมสนุกมากกว่าที่แบบนี้นะครับ»<br>
«ดูท่าทางพึ่งพาได้ดีนะ ว่าแต่พันตรีวอลซ์อยู่ไหนล่ะ»<br>
ไอแซคใช้มือที่ถือส้อมชี้ไปทางที่เอวาริสท์อยู่<br>
«โฮ่ ก็สมแล้วล่ะนะ»<br>
เอวาริสท์กำลังเต้นรำกับพวกเด็กสาว ที่เต้นอย่างเร่าร้อนไปรอบๆ ด้วยฝีเท้าที่ไม่เหมือนกับเป็นทหาร<br>
ในนั้นก็คงจะมีลูกสาวของผู้มีอำนาจอยู่บ้างกระมัง<br>
ไม่ใช่แค่เป็นวีรบุรุษหนุ่มในหมู่ทหารจักรวรรดิ หน้าตาก็เพียบพร้อมด้วย ไม่งั้นก็คงจะไม่เป็นที่ชื่นชอบหรอก<br>
«ท่านวอลซ์ ต่อไปเต้นกับฉันนะคะ» «ไม่ กับฉันสิคะ» «ไม่นะ ต้องกับฉัน!»<br>
นายพลตั้งใจเข้าไปหาเอวาริสท์หลังเต้นรำเสร็จแล้ว แต่ไม่เหลือช่องทางให้เข้าไปเพราะเสียงกรี๊ดแหลมสูง<br>
นายพลซีเดอร์กระแอมเสียงดัง และพูดกับพวกผู้หญิงและเอวาริสท์ขึ้น<br>
«ขออภัยคุณหนูทั้งหลาย ขอยืมตัวพันตรีไปสักครู่ได้มั้ยครับ»<br>
«ไม่ได้ค่ะ!»<br>
เสียงเซ็งแซ่รวมกันเป็นหนึ่งเดียว พวกเธอตอบปฏิเสธอย่างชัดเจน<br>
เอวาริสท์ช่วยพูด<br>
«ขออภัยด้วยนะครับ ทุกท่าน เดี๋ยวผมจะกลับมาแน่ๆ ครับ»<br>
เอวาริสท์พูดอย่างอ่อนโยนและยิ้มให้<br>
«ค่ะ!» «จะรอนะคะ»<br>
«ให้ตายสิ ต่อหน้าสาวๆ ตำแหน่งของฉันทำอะไรไม่ได้เลยนะเนี่ย»<br>
«สุภาพสตรีคงชอบของตามกระแสมั้งครับ»<br>
«ฉันอยากจะให้ไปพบท่านผู้หนึ่งหน่อย»<br>
นายพลซีเดอร์กับเอวาริสท์เดินออกจากฮอลล์และมุ่งหน้าไปยังพระราชวัง<br>
|<br>
เอวาริสท์เดินเข้ามาในห้องพิเศษ ตรงหน้าเขามีหญิงสาวแสนสวยนั่งอยู่บนเก้าอี้สง่างาม<br>
แต่อาการวางเฉย นั้น ผิดไปจากขุนนางคนอื่น อย่างเห็นได้ชัด<br>
คนที่อยู่ตรงนั้นคือราชินีแอสเทเรีย เป็นบุคคลซึ่งเป็นสัญลักษณ์ของจักรวรรดิที่เคยเห็นแต่ในรูปภาพเท่านั้น<br>
เอวาริสท์คุกเข่าและแสดงความเคารพอย่างเงียบๆ<br>
ในจักรวรรดิ ราชินีถือเป็นบุคคลพิเศษและโดดเด่นมาก เพราะเป็นคนที่สามารถถ่ายทอดคำพูดไปสู่ประชาชนในฐานะราชินีของราชาอมตะได้<br>
ถ้าเธอมีอำนาจตัดสินอย่างเด็ดขาดด้วย ก็ไม่ต่างไปจากราชาเลย<br>
แอสเทเรียลุกขึ้นจากเก้าอี้ และยืนอยู่หน้าเอวาริสท์<br>
«องค์ราชินี กระผมพาพันตรีเอวาริสท์ วอลซ์มาแล้วขอรับ»<br>
เมื่อราชินียื่นแขนออกมา เอวาริสท์ก็เงยหน้าและจุมพิตลงบนฝ่ามือนั้นแล้วยืนขึ้น<br>
«การได้พบพระองค์นั้นถือเป็นเกียรติอย่างมากขอรับ องค์ราชินี»<br>
«ฉันได้ยินเรื่องผลงานของเธอแล้วล่ะ เป็นการกระทำที่วิเศษมาก»<br>
«ขอขอบพระคุณขอรับ ฝ่าบาท แต่นั้นไม่ได้เป็นแค่พลังของหม่อมฉันเพียงผู้เดียว และเป็นพลังของกองทัพทุกคนขอรับ»<br>
แอสเทเรียดูสาวมากกว่าในภาพวาดนัก แต่แสงในดวงตานั้นช่างสงบและเยือกเย็นอย่างน่าประหลาด<br>
เมื่อนายพลขอตัว ในห้องจึงเหลืออยู่เพียงสองคน<br>
«ทำไมถึงมาประทับอยู่ที่นี่ล่ะขอรับ?»<br>
ปกติ จะมียามคุ้มกันพระบรมวงศานุวงศ์ แต่กลับไม่เห็นพวกผู้พิทักษ์เลย<br>
«มีราชินีอยู่ในพระราชวังของจักรวรรดินี่ทำให้ลำบากรึไง?»<br>
ราชินีค่อยๆ เดินมาอยู่ข้างๆ เอวาริสท์และควงแขน<br>
«ไม่ต้องเกร็งไป ที่นี่ไม่มีใครแล้วล่ะ»<br>
ราชินีตอบราวกับอ่านใจของเอวาริสท์<br>
|<br>
นายพลซีเดอร์ที่พาเอวาริสท์มาพบกับราชินีแอสเทเรียแล้ว ก็ออกห่างมาจากคนทั้งสองและเดินไปสถานที่จัดงานตามที่ใจอยาก<br>
เมื่อเหล่าคนมากมายเห็นร่างของนายพลซีเดอร์ ก็ตรงเข้ามาคุยและอ่อนน้อมให้ นายพลซีเดอร์พึงพอใจเป็นอย่างมากเมื่อได้รับรู้ถึงอำนาจของตนเอง<br>
ในนั้น มีบุคคลซึ่งมางานเลี้ยงอาหารค่ำทั้งที่ไม่ใช่กลุ่มขยายดินแดนด้วย เขาเข้ามาคุยกับนายพลซีเดอร์<br>
«ซีเดอร์ ชายคนนั้น วอลซ์เป็นคนอันตรายนะ»<br>
นายพลแบร์ดไม่ได้สังกัดอยู่ฝ่ายขยายดินแดนและฝ่ายปกครองเลย<br>
«ตาของหมอนั่น ไม่ใช่ตาของทหารที่จะอยู่ใต้คำสั่งนะ»<br>
«เพราะงั้นถึงได้ใช้งานไงล่ะ หมอนั่นเป็นสัญลักษณ์ของเหล่าคนหนุ่ม ถ้าให้ค่าตอบแทนที่เหมาะสมกับผลงาน กำลังใจก็จะเพิ่มมากขึ้น อีกอย่างถ้าฉันไม่หนุนหลังให้ก็ทำอะไรไม่ได้หรอก»<br>
«นั่นมันเมื่อก่อน หลังจากนี้มันจะไม่ใช่อย่างนั้น»<br>
«ความเห็นสมกับเป็นคนขี้ขลาดอย่างนายเลยนะ แบร์ด หมากไหนใช้ได้ฉันก็จะใช้ให้หมด และฉันจะไม่ยอมถูกใช้เป็นหมากแน่»<br>
«ว่าแต่นายคิดยังไงถึงได้พาไปหาองค์ราชินี»<br>
«เป็นความต้องการขององค์ราชินีเอง แต่เจตนาจริงๆ นั้น ฉันไม่รู้»<br>
«ทำเป็นไขสือ เอาเหอะ ระวังอย่าให้ตัวเองโดนตะหลบหลังเข้าก็แล้วกัน»<br>
«หลังจากเสียหัวหน้าคันดุนไปฝ่ายปกครองก็ใกล้ตาย และกำลังของฝ่ายขยายดินแดนก็มีแต่จะเพิ่มขึ้น อย่างนี้แล้วจะมีอะไรน่ากลัวอีกเรอะ»<br>
|<br>
งานเลี้ยงอาหารค่ำใกล้จบ แขกส่วนหนึ่งก็เริ่มจะกลับกันแล้ว<br>
วันนี้ก็เป็นอีกวันที่แสนวิเศษ อีกไม่นานอำนาจของฝ่ายศัตรูในจักรวรรดิก็จะเท่าเทียมกัน ที่เหลือคือปัญหาว่าจะหาข้อยุติกันได้ «เมื่อไหร่»<br>
นายพลซีเดอร์กำลังลำพองตน<br>
เขากำลังคิดว่าจะทำยังไงกับฝ่ายปกครองด้วยอารมณ์เคลิ้มฝัน โดยมีแอลกอฮอล์ที่นำมาในงานเลี้ยงอาหารค่ำเป็นตัวช่วย<br>
จะบดขยี้พวกมันให้เต็มที่ หรือว่าจะปล่อยก๊าซฆ่าให้ตายทั้งเป็นดี หรือจะส่งไปอยู่ในแนวหน้าที่เสียเปรียบอยู่ก็ดี<br>
นายพลซีเดอร์ที่ขึ้นรถม้าที่มารับ และไม่ได้สังเกตว่าข้ารับใช้แตกต่างไปจากทุกที อีกทั้งยังไม่สังเกตเห็นศพของข้ารับใช้คนเดิมที่อยู่ข้างหลังอีกด้วย<br>
ความจริงแล้ว ฝ่ายปกครองที่ถูกไล่ให้จนมุม มีรึว่าจะไม่วางแผนฆาตกรรมนายพลซีเดอร์<br>
และแล้วมันก็สำเร็จ ประตูรถม้าปิดลง สักพักก๊าซพิเศษก็เริ่มปล่อยเข้ามาในรถม้า<br>
นายพลรู้สึกตัวและพยายามออกนอกรถ แต่ทั้งประตูและหน้าต่างของรถม้าก็เปิดไม่ได้ นายพลซีเดอร์หมดสติลงในเวลาไม่นาน<br>
แล้วรถม้าก็วิ่งจากไปยังจุดหมาย<br>
|<br>
หลังจากดูจนแน่ใจ ไอแซคที่อยู่มาตั้งแต่ต้นจนจบก็ออกมาจากที่กำบัง แต่ก็ไม่ได้คิดที่จะช่วยนายพลเลย<br>
เพราะเป็นคำสั่งจากเอวาริสท์<br>
นายพลไม่มีค่าพอให้ใช้ได้สำหรับพวกตนอีกแล้ว จึงตัดสินใจที่จะใช้นายพลเป็นของขวัญให้ฝ่ายตรงข้ามในการโต้กลับครั้งสุดท้ายของฝ่ายปกครอง<br>
ถึงเขาจะรู้แผนของฝ่ายปกครองอยู่แล้ว แต่ก็ไม่ทำอะไร<br>
นายพลซีเดอร์ที่ขยายแนวหน้าของสนามรบเพื่อที่จะขยายดินแดนอย่างมุ่งมั่นนั้น ก็เป็นตัวที่เกะกะแม้แต่สำหรับฝ่ายขยายดินแดนด้วยกัน<br>
การปูทางไปสู่หัวหน้ากลุ่มขยายดินแดนจบแล้ว เอวาริสท์จะได้ขึ้นเป็นหัวหน้าอย่างแน่นอน<br>
|<br>
เอวาริสท์จากราชินีมาแล้วกลับไปที่ฮอลล์ แขกส่วนใหญ่กลับไปหมดแล้ว เอวาริสท์ตากลมหนาวยามค่ำที่ม้านั่งเพื่อคลายความตึงเครียดทิ้ง<br>
แล้วไอแซคก็มาอยู่ข้างๆ เขา<br>
«เป็นไง ใช้เวลานานทีเดียวเลยนะ»<br>
«เอาไว้ค่อยคุยละกัน»<br>
«เมื่อกี้ มีแขกมาหาซีเดอร์ล่ะ»<br>
มันคือสัญลักษณ์ที่หมายความว่านายพลซีเดอร์ถูกสังหารแล้ว ในไม่ช้าการทดสอบพลังของพวกตนก็จะมาถึง เอวาริสท์เชื่อเช่นนั้น<br>
|<br>
- จบ -<br>","ch01_b.swf","3397_000"
27,1,"ปี 3392 «ที่ตาย»",1,"ณ ห้องใต้ดิน หัวของฆาตกรต่อเนื่อง ผู้ก่อความวุ่นวายให้เมืองใต้ปราสาทแห่งอาณาจักรลอนส์บราวด์ ถูกนำมาตรึงด้วยสิ่งที่ดูเหมือนลวดหลายเส้นเข้ากับเครื่องจักรหน้าตาแปลกๆ ซึ่งเพิ่งจะเริ่มเดินเครื่องเมื่อครู่นี้ เป็นเครื่องจักรที่เหล่าช่างเครื่องกลผลิตขึ้นเพื่อลอบดูความทรงจำของผู้อื่น ขอแค่มีส่วนหัว แม้จะตายไปแล้วก็สามารถใช้งานด้วยได้ แต่ทว่าคนที่ซ่อนสิ่งประดิษฐ์แบบนี้ไว้ บนโลกแล้วคงจะมีแค่โลเฟนคนเดียวเท่านั้น<br>
«เครื่องจักรนี่ไร้ประโยชน์ซะจริง นี่มันเดินเครื่องแล้วงั้นเรอะ»<br>
«ตัวเครื่องจักรไม่มีปัญหานะขอรับ แม้ดูภายนอกจะเก่าคร่ำครึเช่นข้าน้อยก็เถอะ แต่ยังคงทำงานได้อย่างยอดเยี่ยมเช่นเคย»<br>
เจ้าชายไม่แสดงท่าทีอะไรต่อคำพูดล้อเล่นของชายชรา<br>
«ถ้าเป็นเรื่องที่เจ้าตัวไม่รู้ ก็คงล้วงความลับไม่ได้นะขอรับ ดูแล้วคนบงการก็อาจจะไม่ใช่คนโง่ก็ได้»<br>
ชายหนุ่มและชายชราเปราะเปื้อนไปด้วยเลือดที่พุ่งออกมาจากหัว แม้จะเป็นภาพที่ดูน่าสยดสยอง แต่กลับมีบรรยากาศน่าสนุกสนานอยู่ด้วย<br>
«ส่งเสื้อผ้ากับเงินให้ แล้วจ้างฆาตกรแบบไม่เลือกหน้างั้นเรอะ แปลกชะมัด»<br>
«คนที่ชอบฆ่าคนเป็นงานอดิเรกก็มีน่าขอรับ ซึ่งถ้าลองเปรียบเทียบดูแล้วก็ไม่ใช่เรื่องแปลกอะไรเลย»<br>
มุกตลกของโลเฟนถูกเมินอีกครั้ง<br>
«แต่ว่า ชุดนี้เหมือนของฝ่าบาทเลยนะขอรับ»<br>
เขาแผ่เสื้อนอกของฆาตกรที่ใช้ห่อหัวกลับมา แล้วจ้องอย่างพินิจพิเคราะห์ แม้จะเปรอะเปื้อนไปด้วยคราบเลือด แต่ก็ไม่มีจุดผิดสังเกต<br>
«เหมือนกันเลย กับของข้า»<br>
หากข้ารับใช้หรือประชาชนเห็น ย่อมต้องคิดว่าเป็นชุดของเจ้าชายประเทศนี้ ไม่ใช่ของที่จะได้มาง่ายๆ แน่นอนว่ามันเป็นของมีราคา<br>
«เจ้าของชุดนี้ อาจจะอยู่ใกล้ตัวผิดคาดก็ได้ สงสัยใครไว้หรือไม่ขอรับ»<br>
«ไม่รู้สิ เยอะจนเลือกไม่ถูกเลย»<br>
กรุนวัลด์ตอบพลางยักไหล่<br>
|<br>
วันถัดมา นี่เป็นครั้งแรกที่กรุนวัลด์เห็นไกอุสเดินนำเหล่าข้าราชบริพารอยู่ในปราสาท เขาจึงเรียกให้คนเหล่านั้นหยุด แล้วโยนเสื้อนอกที่ห่อหัวเอาไว้ไปที่ปลายเท้า<br>
เมื่อปรากฏเป็นหัวซึ่งเน่าเฟะ ซ้ำมีกลิ่นไม่น่าพิสมัยโชยไปรอบๆ<br>
«เหวอ»<br>
ข้าราชบริพารคนหนึ่งร้องอย่างไม่ทันตั้งตัว คนอื่นๆ ต่างก็พากันทำหน้าเหยเกด้วยภาพและกลิ่นไม่พึงประสงค์ตรงหน้า<br>
«จัดการฆาตกรที่ว่าให้แล้ว คงไม่มีเรื่องแบบนั้นเกิดขึ้นที่ใต้ปราสาทอีกแล้ว ไปบอกพวกราษฎรด้วย»<br>
«ฝ่าบาท ท่านออกไปหาด้วยพระองค์เองเลยหรือ ช่าง...»<br>
ลอร์ดไกอุสสีหน้าแข็งกร้าวขึ้นมาครู่หนึ่ง ก่อนจะชะงักคำพูด<br>
«ไม่มีอะไรจะพูดรึไง»<br>
«ข้าขอประทานอภัยอย่างสูง ที่ข้าสงสัยในตัวฝ่าบาท หากท่านประสงค์จะลงโทษข้า ข้ายินยอมรับด้วยความเต็มใจ»<br>
ไกอุสมองเจ้าชาย พูดอย่างจริงใจ<br>
ใบหน้าของข้าราชบริพารคนอื่นก็ไม่มีใครส่งสายอาฆาตมองกรุนวัลด์เป็นศัตรู เพียงแค่ดูหวาดกลัวว่าตัวเองจะโดนลงทัณฑ์หรือไม่<br>
«ไม่เป็นไร ไม่ใช่เรื่องใหญ่ เอาเป็นว่าพวกแกเอาหัวนั่นไปเสียบประจานทีก็แล้วกัน»<br>
เจ้าชายเดินจากไป โดยปล่อยให้เหล่าข้าราชบริพารพากันยืนอึ้ง<br>
|<br>
«เหล่าข้ารับใช้ว่าอย่างไรกันบ้างขอรับ»<br>
โลเฟนถามขึ้นตอนเขากำลังจะก้าวเข้าไปในห้องใต้ดิน<br>
«ไม่ได้ว่าอะไร»<br>
«พวกเขาก็แค่ทำสิ่งที่คิดว่าตัวเองทำถูกต้องเท่านั้นเอง ไม่ว่าใครจะเป็นคนยั่วยุ แต่การที่จะสงสัยท่านก็ช่วยไม่ได้»<br>
«หากข้าไม่อยู่ ก็คงจะดีสินะ»<br>
«ก็น่าจะเป็นเช่นนั้นขอรับ»<br>
«ถ้าต้องเจอเรื่องตลกไร้สาระพรรค์นี้อยู่เรื่อยๆ ข้าสู้ไม่กลับมาเสียยังจะดีกว่า»<br>
«พูดเช่นนั้นไม่ได้หรอกขอรับ»<br>
«หน้าที่นี้เหมาะสมกับท่าน ไม่สิ ใกล้ถึงเวลาทำภารกิจของราชวงศ์แล้ว»<br>
|<br>
หลายวันผ่านไป มีทูตพิเศษจากรูบิโอนามาเยือนราชอาณาจักร เพื่อขอทัพเสริม<br>
เหล่าข้าราชบริพารจึงรวมตัวกัน ประชุมต่อหน้าพระพักตร์ของเจ้าชาย<br>
«หมายความว่าแกรนเดเลเนียเริ่มเคลื่อนไหวแล้วงั้นเหรอ»<br>
«ใช่ เห็นได้ข่าวว่าล่องเรือออกไปทางแกรนเดเลเนียกันแล้ว»<br>
«หากรูบิโอนาแตกพ่าย ประเทศของพวกเราก็คงตกอยู่ในอันตราย ประเทศของเขาเป็นพันธมิตรกับเรามาตั้งแต่โบราณแล้ว»<br>
«ประเทศของพวกเราเองก็เตรียมพร้อมรบแล้ว หากมีเวลาอีกสักอาทิตย์ จัดทัพเตรียมออกรบกันเถิดขอรับ»<br>
«ก่อนอื่นก็ส่งม้าเร็วไปก่อน...»<br>
กรุนวัลด์นั่งบนบัลลังก์มองเหล่าข้าราชบริพารประชุมกันอย่างเงียบๆ<br>
«ข้าจะเข้าร่วมหน่วยม้าเร็วด้วย»<br>
เจ้าชายพูดราวกับพึมพำคนเดียว<br>
«ในยามที่องค์เหนือหัวประชวรอยู่เช่นนั้น ฝ่าบาทจะออกไปรบด้วยได้อย่างไรขอรับ»<br>
ในตอนที่ข้ารับใช้คนอื่นกำลังคัดค้าน โลเฟนก็พูดแทรกขึ้นมาก่อน<br>
«แม้ฝ่าบาทจะยังทรงพระเยาว์ แต่ก็ควรจะได้เผชิญหน้าวิกฤติของประเทศด้วยพระองค์เอง ส่งฝ่าบาทออกไปด้วยเถิด»<br>
เหล่าข้าราชบริพารต่างพากันเงียบกริบ<br>
«ไกอุส ฝากดูแลตอนข้าไม่อยู่ด้วย»<br>
เจ้าชายบอกลอร์ดไกอุสที่ฟังข้อเสนอแบบไม่ปริปาก แล้วลุกขึ้นจากบัลลังก์<br>
«รับด้วยเกล้า»<br>
ไกอุสตอบรับอย่างนอบน้อม<br>
|<br>
การประชุมเหล่าทัพกินเวลาถึง 5 วัน เหล่าทหารจากทั่วสารทิศทั้งประเทศจัดกลุ่มเรียงแถว เป็นหน่วยม้าเร็วที่ใหญ่สุดที่สุดตั้งแต่สถาปนาประเทศมา<br>
«จักรวรรดิแกรนเดเลเนียบุกรุกดินแดนสหราชอาณาจักรรูบิโอนาสร้างความโกลาหลไปทั่วโลก!»<br>
«พวกเราไม่อาจเมินเฉยประเทศอันเป็นมิตรที่ดีต่อกันมาช้านานได้ พวกเราราชอาณาจักรลอนส์บราวด์ จะขอร่วมกับสหราชอาณาจักรรูบิโอนาบดขยี้จักรวรรดิซะ!»<br>
«ขยี้พวกจักรวรรดิ!» «ขยี้พวกจักรวรรดิ!» «ขยี้พวกจักรวรรดิ!»<br>
หัวหน้าหน่วยทหารตะโกนก้อง เหล่าทหารกล้าก็ตะโกนตอบรับอย่างห้าวหาญ กรุนวัลด์หลับตานิ่งมาตลอด<br>
|<br>
โลเฟนมองเหล่าทหารที่เริ่มเดินทัพ แล้วพึมพำขึ้นว่า<br>
«แสดงพลังของฝ่าบาทให้ทุกคนประจักษ์ด้วยเถอะ»<br>
|<br>
- จบ -<br>","ch03_b.swf","3392_002"
17,1,"ปี 3397 «สวน»",1,"หลังจากงานเลี้ยงอาหารค่ำ เอวาริสท์กับแอสเทเรียก็พบกันบ่อยขึ้น<br>
ทั้งสองเดินตรงระเบียงทางเดินรอบวังในตอนเย็นที่ไม่ค่อยมีคน แอสเทเรียเดินนำอยู่เล็กน้อย และมีเอวาริสท์เดินตามอยู่ไม่ห่าง<br>
ทั้งคู่ใช้เวลาด้วยกันเพียงเล็กน้อย แต่ความสัมพันธ์นั้นกลับลึกซึ้งอย่างรวดเร็ว<br>
«คิดเรื่องที่คุยกันก่อนหน้านี้รึยังคะ ?»<br>
ราชินีหันหน้ามาคุยกับเอวาริสท์<br>
«ครับ ถ้าเป็นผมได้ล่ะก็»<br>
เอวาริสท์ตอบอย่างไม่ลังเล<br>
«ดีจังเลย»<br>
ใบหน้าที่ยิ้มอย่างอ่อนโยนนั้น ไม่ว่าในสายตาใครก็คงเห็นเป็นหญิงผู้สูงศักดิ์แสนงามเท่านั้น แต่เอวาริสท์รู้สึกได้ถึงความเศร้าอันดำมืดที่อยู่ลึกลงไปในดวงตากลมโตของราชินี<br>
«ผมจำเป็นต้องมีท่านครับ»<br>
เขาไม่เชื่อใจทุกๆ ที่ที่เป็นของเธอซึ่งเป็นส่วนลึกสุดของจักรวรรดิอันยิ่งใหญ่นี้ ถึงอย่างนั้น เขาก็คิดว่าควรจะมุ่งหน้าไปพร้อมกับเธอ เพราะเชื่อว่ามันจะมีประโยชน์กับตัวเอง<br>
«ฉลาดมากค่ะ»<br>
เงาของราชินีกับอัศวินหนุ่มทาบทับกัน ระเบียงทางเดินรอบวังเต็มไปด้วยแสงอาทิตย์อัสดง<br>
|<br>
«จะบ้าตาย เซ่อเกินไปแล้ว ฉันไม่ได้มีรสนิยมชอบแอบดูนะเฟ้ย»<br>
เอวาริสท์กลับจากลอบพบราชินี และพบกับไอแซคในห้องหนึ่งในเมืองหลวง<br>
«โทษที»<br>
เอวาริสท์กล่อมไอแซคที่บ่นอุบอิบเรื่องที่ให้เฝ้ามองสถานที่ลอบพบกัน<br>
«แต่ก็ไว้ใจไม่ได้จริงๆ น่ะแหละ»<br>
ไอแซคพูดข้อสงสัยขึ้นมาตรงๆ ถ้าความสัมพันธ์ของเอวาริสท์และราชินีลึกซึ้งยิ่งขึ้น ทางเราก็จะติดกับแผนการของราชินี<br>
«ก็ไม่ได้เชื่อหมดหรอกนะ เรายังควบคุมสถานการณ์ได้อยู่»<br>
ไอแซคเมินคำพูดของเอวาริสท์<br>
«ฉันหารอบบริเวณที่นายกับราชินีอยู่หลายรอบแล้ว แต่ก็ไม่เห็นเงาของผู้พิทักษ์เลย ไม่คิดว่ามันแปลกบ้างเหรอ?»<br>
ผู้พิทักษ์ซึ่งเป็นราชองครักษ์ของจักรพรรดิ เป็นกลุ่มที่มีพลังในการรบอย่างเด็ดขาดในจักรวรรดิ แม้แต่ไอแซคก็ยอมรับพลังนั้น ถึงจะไม่เคยสู้ด้วยกันตรงๆ ก็ตาม<br>
อดคิดไม่ได้ว่าการเคลื่อนไหวของพวกตนมีรึ พวกเขาจะยังไม่รู้<br>
«ไม่ว่าจะอะไร ก็เหมือนกับถูกเห็นหมดเลยแฮะ»<br>
«หมายถึงอะไร? อดีต? ความทะเยอทะยาน? มาถึงขนาดนี้แล้วจะกลัวอะไรอีก»<br>
«ตรงนั้นแหละ เอวา นายทุ่มเทมากเกินไปแล้วนะ»<br>
«ราชินี? หรือว่าแผนการ?»<br>
น้ำเสียงของเอวาริสท์เต็มไปด้วยพลัง<br>
«จะอย่างไหนก็ช่างมันเถอะ»<br>
ไอแซคพูดอย่างสิ้นหวัง และออกจากห้องไป<br>
|<br>
เพราะเอวาริสท์ที่มีความดีความชอบและความสามารถเพียงพอมาตั้งแต่แรก และได้ราชินีมาสนับสนุนด้วย และอิทธิพลนั้นนับวันก็ยิ่งเพิ่มพูน<br>
«เอวาริสท์ วอลซ์ ถูกแต่งตั้งเป็นนายพลจัตวา»<br>
ยศตราใหม่ถูกติดบนเสื้อทหารของเอวาริสท์จากมือราชินี สถานที่นั้นถูกเต็มไปด้วยเสียงตบมือ<br>
วีรบุรุษหนุ่มแห่งจักรวรรดิแกรนเดเลเนีย มีผลงานในสำหนักข้าหลวงและได้รับการยอมรับอย่างเป็นทางการจึงได้เลื่อนยศเป็นนายพล<br>
ผู้เข้าร่วมพีธีส่วนใหญ่รู้เรื่องนี้ดีว่า ถ้าไม่มีการสนับสนุนจากราชินีก็คงมาไม่ถึงตำแหน่งนี้<br>
ในหมู่ผู้ร่วมพิธีนั้นกลับไม่มีไอแซคที่ปกติอยู่เคียงข้างเสมือนเงาของเอวาริสท์อยู่เลย<br>
|<br>
«หักโหมจริงนะ»<br>
เอวาริสท์คุยกับไอแซคที่เจออยู่ในสวนตอนกลางคืนซึ่งอยู่ในระหว่างฝึก<br>
เมื่อก่อนเขาทั้งคู่อยู่ในระดับเดียวกัน แต่ตอนนี้กลับต่างกันอย่างมาก<br>
«ท่านไม่เห็นต้องออกแรงเลย เรียกให้ไปหาก็ได้นี่ครับ»<br>
เอวาริสท์เมินท่าทีมีมารยาทนั้น แล้วพูด<br>
«ถ้ามีอะไรอยากจะพูดก็พูดที่นี่เลยสิ»<br>
«ไม่มีซะหน่อย พูดด้วยคำพูดมันเปล่าประโยชน์นี่นา»<br>
เอวาริสท์หยิบดาบไม้ที่วางเรียงรายอยู่ข้างๆ ขึ้นมา<br>
«ไม่คุ้นกับงานที่ต้องนั่งโต๊ะเลยนะ ขอประลองฝีมือที่ไม่ได้ทำมาซะนานหน่อยละกัน»<br>
เมื่อเอวาริสท์หันปลายดาบ ไอแซคก็จับดาบและเงียบขรึม<br>
เสียงดาบกระทบกันดังกึกก้องตัดกับท้องฟ้าในสวนยามค่ำ<br>
การต่อสู้ดำเนินต่อไปสักพัก แต่เอวาริสท์ก็เป็นฝ่ายถูกผลักล้มลงก่อน<br>
ตอนที่ทั้งคู่ผละจากกัน ไอแซคก็หันไปคุยกับเอวาริสท์ที่กำลังหายใจหอบ<br>
«ฝีมือตกลงไปเยอะเลยนี่»<br>
«ยัง ยังหรอกน่า»<br>
เอวาริสท์เงื้อดาบและทุ่มเทพลังทั้งหมด การโจมตีครั้งต่อไปมีพลังแบบพิเศษอยู่ด้วย<br>
เทคนิคนั้นไอแซ็ครู้จักเป็นอย่างดี แต่เขาต้องป้องตัวกันจากการโจมตีอันไม่คาดคิดนี้<br>
นี่เป็นการโจมตีที่ถูกเรียกว่า «ยิงทำลาย» มีผลต่อเส้นประสาทของผู้ที่โดนท่านี้เข้า<br>
แรงกระแทกวิ่งมาที่มือซึ่งจับดาบไว้ ดาบหล่นจากมือ<br>
«ใช้เทคนิคแบบนี้ ขี้โกงนี่หว่า!»<br>
เอวาริสท์หันปลายดาบไปที่หน้าของไอแซคแล้วพูด<br>
«คนที่ประมาทนั่นแหละผิด»<br>
นี่เป็นเทคนิคในสมัยก่อนซึ่งไม่ค่อยได้ใช้ และเป็นที่ยอมรับโดยปริยายของคนทั้งสอง เพราะไม่รู้ว่าจุดตายอยู่ที่ไหน<br>
«ฉันหนีไปจากอดีตไม่ได้ ไม่มีทางที่ฉันจะลืมเรื่องในสมัยก่อนหรอก»<br>
เอวาริสท์โยนดาบ และยื่นมือให้ไอแซคที่นั่งคุกเข่าอยู่<br>
ไอแซคยืนด้วยตัวเองโดยที่ไม่จับมือที่หยิบยื่นมาให้<br>
«ฉันเองก็ไม่ลืมหรอก»<br>
เขาพูดออกมาเหมือนตะโกน<br>
ทั้งคู่จ้องกันโดยไม่พูดอะไร แต่หลังจากที่ไอแซคส่ายหน้า ก็ปักดาบลงบนพื้นอย่างหงุดหงิด<br>
«ไปนะ เอวา»<br>
ไอแซคทิ้งคำพูดไว้แล้วจากไป<br>
|<br>
- จบ -<br>","ch02_b.swf","3397_001"
37,1,"ปี 3395 «จดหมาย»",1,"พอย่ำรุ่ง อาเบลก็ตื่นขึ้นมาเอง โดยมีอิเรเน่นอนหายใจแผ่วเบาอยู่ข้างๆ<br>
เธอเป็นผู้หญิงที่เขามีสัมพันธ์ลึกซึ้งด้วย ในโรงแรมที่พักระหว่างทางที่มุ่งหน้าไปยังมิลิคาเดียร์อันเป็นจุดหมายปลายทาง เขาคิดว่าคงดีกว่านอนคนเดียว จึงออกปากชวนด้วยตนเอง<br>
อิเรเน่บอกว่า ตนเป็นลูกสาวของขุนนางที่จะกลับไปยังมิลิคาเดียร์พร้อมขบวนสินค้า<br>
อาเบลหยิบจดหมายที่วางไว้ข้างหมอนออกมาอ่าน โดยพยายามไม่ให้อิเรเน่ที่นอนพิงตัวเขาอยู่ตื่น<br>
เป็นจดหมายจากเพื่อนสนิทของเขา<br>
«ทำหน้าจริงจังน่าดูเชียวนะ»<br>
อิเรเน่ที่ตื่นขึ้นมาตั้งแต่เมื่อไรก็ไม่รู้กระเซ้าถามอาเบล<br>
«ข้าจริงจังอยู่ตลอดอยู่แล้ว»<br>
เขาโยนจดหมายทิ้ง แล้วเคลื่อนตัวไปคร่อมร่างหญิงสาว<br>
«แหม ท่าทางคึกคักดีจริง»<br>
«ถ้ามีเธออยู่ด้วย จากนี้ไปก็จะรู้สึกดีได้มากกว่านี้อีกนะ»<br>
อาเบลจูบอิเรเน่โดยที่ยังคร่อมร่างเธออยู่<br>
|<br>
จดหมายมาถึงเขาเมื่อประมาณสองวันก่อนหน้านี้ มันเป็นจดหมายที่จ่าหน้าถึงขบวนสินค้า เขาไม่ได้บอกใครว่าตนเองอยู่ที่นี่ แต่เขารู้จักคนส่ง<br>
เป็นจดหมายจากเลออน<br>
เขาส่งมาบอกว่า ไปเจอกันที่มิลิคาเดียร์<br>
รายละเอียดอย่างอื่นเขียนไว้เพียงว่าเจอกันแล้วค่อยคุย แต่จากสภาพที่เขียนมาในจดหมายแล้วท่าทางจนตรอกอยู่พอตัว<br>
เขาดีใจที่จะได้เจอเพื่อนเก่าก็จริง แต่เขาก็ไม่สามารถอ่านความจริงที่ซ่อนอยู่ในจดหมายได้<br>
แม้เขาเคยอยู่กับเลออนเพียงไม่กี่ปี แต่เลออนก็เป็นเพื่อนที่สามารถคุยกันได้ทุกเรื่อง เป็นชายคนแรกที่เขาได้พบและไว้ใจ หลังจากออกมาจากประเทศของตนเอง เป็นคนที่ทำให้ตัวเขาที่เป็นเหมือนสัตว์ร้ายในตอนนั้นรู้สึกเหมือนได้มีชีวิตใหม่<br>
หลังจากแยกทางกันแล้วก็ไม่ค่อยได้เจอกันอีก แต่เขาก็อยากฟังคำขอร้องของอีกฝ่ายไว้<br>
|<br>
หนทางสู่มิลิคาเดียร์ดำเนินไปอย่างราบรื่น และมาถึงที่หมายได้อย่างปลอดภัย<br>
หัวหน้าขบวนสินค้าที่อารมณ์ดีสุดๆ หลังจากขายสินค้าที่ขนมาได้ รีบเดินเข้ามาหาอาเบลทันทีเมื่อเห็นตัวเขา<br>
«ท่าทางไปได้สวยนะ»<br>
«อื้ม เป็นเพราะนายช่วยคุ้มกันขบวนสินค้าให้นั่นแหละ ขอบคุณนะ»<br>
«ค่าตอบแทนที่สัญญาไว้ รับไว้ซะสิ»<br>
ค่าตอบแทนที่ได้รับมานั้นมากกว่าที่อาเบลคิดไว้มาก พ่อค้าเห็นอาเบลเงยหน้าขึ้นท่าทางสงสัยก็ชิงตอบก่อนที่อาเบลจะเอ่ยปากถาม<br>
«อะไรกัน นี่ก็แค่จ่ายค่าตอบแทนที่เหมาะสมให้กับยอดฝีมือไง แต่ก็เพราะว่าทำการค้าได้เงินพอที่จะจ่ายให้ได้ขนาดนั้นด้วยล่ะนะ»<br>
พ่อค้ากล่าวอย่างภาคภูมิ เขาเป็นพ่อค้าที่ดีที่ไม่เสียดายเงินให้สิ่งที่ประเมินแล้วว่าสมควรจ่าย<br>
«แล้วทีนี้ จะช่วยรับงานคุ้มกันต่อเนื่องไปเลยได้มั้ย ตอนนี้ท่าทางจะต้องไปกลับอิมเพอร์โรเดียกับมิลิคาเดียร์อีกยาวเลยน่ะ»<br>
«ค่าตอบแทนฉันคิดว่าน่าจะให้ได้มากกว่าคราวนี้แน่ๆ ว่าไง เป็นข้อเสนอที่ไม่เลวใช่มั้ยล่ะ»<br>
พอเห็นอาเบลไม่ตอบอะไร สีหน้าของพ่อค้าก็เริ่มหมองลงเล็กน้อย<br>
«แถวนี้เองก็เริ่มอันตรายขึ้นมาแล้ว ไม่ใช่เพราะสัตว์ปีศาจหรอก แต่เป็นเพราะพวกมนุษย์ต่างหาก พวกโจรเองก็เพิ่มขึ้นจมเลยด้วย»<br>
เขามีคำตอบเตรียมไว้ตั้งแต่แรกอยู่แล้ว หลังจากทำท่าเหมือนครุ่นคิดอยู่ครู่หนึ่งจึงได้ตอบกลับไป<br>
«โทษที แต่คงรับงานนั้นไม่ได้ พอดีข้ามีธุระน่ะ»<br>
หัวหน้าขบวนสินค้าถอนหายใจเสียงดัง แต่เมื่อเงยหน้าขึ้นสีหน้าก็กลับมาเป็นสีหน้าตามปกติทั่วไป สมแล้วที่เป็นพ่อค้า เปลี่ยนอารมณ์ได้เร็วมาก<br>
«งั้นเหรอ พวกเรายังจะอยู่ที่นี่อีกหลายวัน ถ้าเปลี่ยนใจก็มาทักได้นะ ฉันจะรอ»<br>
หลังจากแยกกับหัวหน้าขบวนสินค้า อิเรเน่ก็เดินเข้ามาข้างๆ อาเบลอย่างเงียบเชียบ แล้วกอดเอวเขาไว้<br>
«นี่ มาที่บ้านฉันมั้ย»<br>
«นั่นสินะ ก็ไม่เลว แต่ ข้ามีเรื่องที่ต้องทำน่ะ»<br>
«เรื่องสำคัญเหรอ»<br>
«อืม ข้ามีนัดกับเพื่อนน่ะ»<br>
«เหรอ งั้น ถ้าธุระจบแล้วจะได้พบกันอีกมั้ย»<br>
«แน่นอน»<br>
เมื่ออาเบลกอดลาอิเรเน่แล้ว ก็มุ่งหน้าไปยังร้านเหล้าที่เลออนบอกไว้<br>
ทว่า คืนนั้นเลออนกลับไม่ปรากฏตัว<br>
แม้จะรอต่อไปในในวันรุ่งขึ้น และวันถัดไป เขาก็ยังไม่มาปรากฏตัว<br>
เขาไม่ได้เป็นห่วง แต่ว่า พอผ่านไปสามวันแล้วก็ยังไม่มา เขาก็คิดว่าต้องหาอะไรทำต่อแล้ว<br>
จะรอต่อไปอีกหลายวัน หรือจะไปบ้านของอิเรเน่ หรือจะไปรับงานคุ้มกันขบวนสินค้า หรืองานจิปาถะอื่นๆ ก็ได้<br>
เขาเดินออกจากร้านเหล้าพลางใช้ความคิด แล้วก็เดินวนเวียนอยู่ในเมือง<br>
อาเบลเข้ามาสู่เขตสลัมตั้งแต่เมื่อไรก็ไม่รู้ ปกติเขาคงไม่แวะเข้ามาที่นี่ แต่ตอนนี้เขากลับเดินชมเมืองต่อไปทั้งอย่างนั้นโดยคิดว่าเป็นการฆ่าเวลา<br>
เขารู้สึกถึงแรงปะทะจากด้านหลังเสียงดังตุบ เด็กชายที่เดินมาชนเขารีบวิ่งผ่านไปโดยไม่แม้แต่จะขอโทษ เมื่อมองไปที่ใบหน้าของเด็กชายที่วิ่งผ่านหน้าเขาไป ก็เห็นว่าอีกฝ่ายแอบหัวเราะอยู่เล็กน้อย<br>
พอก้มมองลงไปที่เอวของตน ก็พบว่าถุงหนังใส่เงินหายไปทั้งถุง ถึงตนจะเมาอยู่ แต่การถูกเด็กเล่นงานตอนทีเผลอก็ทำให้เขาโกรธมาก<br>
อาเบลออกวิ่งตามไปยังตรอกที่เด็กชายหายไป<br>
«หยุดนะ เจ้าหนู!»<br>
แม้เขาจะตะโกนเสียงดังในสลัมตอนกลางคืนก็ไม่มีใครว่าอะไร อาเบลวิ่งผ่านตรอกเล็กๆ ที่ทางไม่ค่อยดี แล้วออกมาที่ถนนถัดไป แต่เขาก็ไม่เห็นตัวเด็กชาย<br>
เขาหลับตาลง เงี่ยหูฟัง ตามหาทิศทางที่รู้สึกถึงเค้าไอของมนุษย์ ชายหนุ่มสร่างเมาแล้ว ถ้าสงบจิตใจแล้วใช้พลังก็น่าจะตามหาเด็กชายจนเจอได้<br>
เมื่ออาเบลพบทิศทางที่รู้สึกถึงเค้าไอแล้วก็ออกวิ่งอีกครั้ง พอวิ่งไปได้สักพักเขาก็ได้ยินเสียงโห่ร้อง<br>
ในตรอกมีชายท่าทางเหมือนพวกนักเลงชั่วๆ อยู่สามคน กำลังไล่ต้อนเด็กชายที่ขโมยเงินไปจากตนเมื่อครู่<br>
ท่าทางจะเจอคนเลวคนอื่นแล้วสินะ อาเบลคิดแล้วตัดสินใจรอดูสถานการณ์สักพัก<br>
«วันนี้แกหนีไม่รอดแน่»<br>
พอชายที่ท่าทางจะเป็นหัวหน้าเอ่ยขึ้น พวกผู้ชายที่อยู่รอบๆ ก็ชักดาบยาวออกมา<br>
ออกจะรุนแรงต่อเด็กไปหน่อย แต่อาเบลก็ยังคงมองต่อไป<br>
เด็กชายคนนั้น แม้จะเห็นมีดดาบอยู่ตรงหน้า แต่สีหน้าก็ไม่เปลี่ยน แม้จะอยู่ในความมืด ก็ไม่เห็นว่าเขามีท่าทางหวั่นกลัว ซ้ำร้ายกลับดูเหมือนกำลังสนุกอยู่เสียมากกว่า<br>
«ระวังด้วย มันจะใช้พลังแล้ว»<br>
«รู้แล้ว พอจับได้แล้วจะอัดให้น่วม»<br>
พอชายพวกนั้นคุยกันจบ ชายที่อยู่ด้านหลังสุดก็เหวี่ยงเชือกไปที่ตัวเด็กชาย<br>
เชือกมัดร่างของเด็กชายที่ถูกต้อนจนมุมในตรอกไว้แน่น<br>
เท่านี้ ต่อให้เคลื่อนไหวเร็วแค่ไหนก็ไม่มีประโยชน์ล่ะมั้ง<br>
«ตอนนี้แหละ รีบจัดการมันเลย!» คนเป็นหัวหน้าตะโกน<br>
จิตสังหารที่ผิดปกติทำให้อาเบลกระโจนออกไป<br>
«เฮ้ย อีกฝ่ายเป็นเด็กนะ ไม่ถึงขนาดต้องฆ่าแกงกันก็ได้มั้ง»<br>
«อะไรของแกวะ เป็นพวกเดียวกันรึไง»<br>
อาเบลนั้นสามารถแยกแยะได้ว่าเป็นมนุษย์มีเจตนาจะฆ่าหรือไม่<br>
ซึ่งเห็นได้ชัดว่านักเลงพวกนี้คิดจะฆ่าเด็กชายจริงๆ<br>
«ถ้าไม่เกี่ยวข้องกับมันล่ะก็รีบๆ ไสหัวไปเลย ไม่งั้นพ่อจะเล่นงานแกไปพร้อมๆ กันซะ»<br>
อาเบลชักดาบออกมาพลางคิดว่ากลายเป็นเรื่องยุ่งยากแล้วไง<br>
|<br>
- จบ -<br>","ch04_b.swf","3395_001"
47,1,"ปี 3394 «ออกเดินทาง»",1,"ประตูคุกเปิดออก ชายคนหนึ่งเดินเข้ามา ผู้คุมทำความเคารพเมื่อเห็นร่างนั้น<br>
«พอได้แล้ว เราจะปล่อยเขาไป»<br>
ผู้คุมไม่เข้าใจสถานการณ์ ทำได้เพียงมองหน้าชายคนนั้นกับเลออนสลับไปมา<br>
«ผู้บัญชาการครับ อีกนิดเดียวมันจะยอมแพ้แล้ว ขอเวลาอีกแค่สองสามชั่วโมงไม่ได้เหรอครับ»<br>
ผู้คุมยังดึงดันจะทรมานนักโทษต่อ ซึ่งไม่ใช่เรื่องแปลก เพราะหากเลิกกลางคันเท่ากับงานที่ทำมาทั้งหมดไร้ความหมาย<br>
ผู้บัญชาการไม่ตอบ แต่เบนหน้าไปด้านหลังเพื่อบอกให้รู้ว่ายังมีผู้ชายตามมาด้วยอีกคน<br>
ชายวัยกลางคนใส่เครื่องแบบสีขาวยืนอยู่ด้านหลัง เครื่องแบบนั้นบ่งบอกว่าเป็นเอ็นจิเนียร์ระดับสูง<br>
«ช่วยปลดโซ่ออกเร็วๆ ได้ไหม มีคำสั่งจากเบื้องบนมาน่ะ»<br>
เอ็นจิเนียร์วัยกลางคนพูดขึ้นอย่างเย็นชา<br>
«ชิ»<br>
ผู้คุมยังคงทำหน้าไม่เต็มใจขณะปลดโซ่ แล้วปาเสื้อผ้ากับของติดตัวใส่เลออน เป็นการแสดงท่าทีไม่พอใจเท่าที่ทำได้ในสถานการณ์นี้<br>
เลออนรับของมา สภาพเขาขณะนี้แค่ยืนก็เต็มกลืน<br>
«นายเองรึ...»<br>
เลออนมองร่างชายที่ปรากฏในทัศนวิสัยเลือนราง พึมพำเสียงเบาๆ<br>
«ไว้ทักทายทีหลังแล้วกัน ดูนายจะโดนเล่นงานมาไม่เบา ไปพักก่อนเถอะ»<br>
แม้จะถูกปลดปล่อยเป็นอิสระจากการจองจำ ก็ไม่อาจซ่อนความอ่อนเปลี้ยเพลียแรงของร่างกายไว้ได้ พอเลออนฟังคำพูดชายคนนั้นจบ เขาก็ค่อยๆ ทรุดลงไปกองกับพื้น<br>
|<br>
«.....อึก»<br>
«ฟื้นแล้วเหรอ คุณสลบไปสองวันเต็มๆ แน่ะ»<br>
ร่างเบื้องหน้าเลออน คือพยาบาลสาวผู้หนึ่ง<br>
เขาประคองตัวขึ้นจากเตียงแล้วมองไปรอบๆ มีเครื่องมือแพทย์และหยูกยาให้เห็น แสดงว่าที่นี่คงเป็นห้องพยาบาล<br>
อาจเพราะยังอ่อนเพลียอยู่สมองจึงไม่แล่นเท่าไหร่ เวลาแบบนี้เอ่ยปากถามตรงๆ เลยน่าจะดีที่สุด<br>
«ที่นี่ที่ไหน»<br>
«ห้องพยาบาลเรือนจำไออาคอสค่ะ รอสักครู่นะคะ จะไปเรียกท่านลาห์มมา»<br>
พอได้ยินชื่อเลออนก็นึกออกว่านั่นคือเอ็นจิเนียร์ที่โผล่มาช่วยตนตอนถูกคุมขังในเรือนจำแห่งนี้<br>
|<br>
ประตูห้องพยาบาลเปิดออก เอ็นจิเนียร์ชื่อลาห์มปรากฏตัว<br>
«เลออน ฟื้นแล้วเหรอ»<br>
«ไม่อยากเชื่อว่านายจะมาช่วยฉัน ลาห์ม»<br>
«ไม่หรอก แค่ไม่อยากให้คนอย่างนายต้องจบชีวิตลงในที่ห่วยๆ เท่านั้นเอง»<br>
«ทำไมถึงรู้ว่าฉันโดนขังอยู่นี่»<br>
«เพราะสัมภาระที่นายขโมยไปเป็นทรัพย์สินของเอ็นจิเนียร์น่ะสิ ประวัติของโจรเลยรู้มาถึงหูฉันด้วย»<br>
«แบบนี้นี่เอง...»<br>
«ทำหน้าแบบนี้ คงยังไม่รู้สินะว่าในสัมภาระมีอะไร»<br>
เลออนเงียบ<br>
«รู้น่ะว่าฝีมืออาร์ชิบัลท์ โดยป้ายความผิดให้เต็มๆ เลยนะ»<br>
«...ไม่มีอะไรหรอก เจอกันครั้งหน้าจะเอาคืนเป็นเท่าตัว»<br>
«กล้าหาญจริงนะ แต่เอาหมอนั่นไม่อยู่หรอก»<br>
«ของที่มันเอาไปคืออะไรแน่»<br>
«นายอย่ารู้เลยดีกว่า อืม แต่ถ้าพูดแบบกว้างๆ ก็คืออาวุธสงครามล่ะนะ»<br>
«พวกเอ็นจิเนียร์เนี่ย รักษาความลับถึงที่สุดจริงๆ »<br>
«เพราะมันเป็นแหล่งพลังของพวกเราไง เอาเถอะ อย่าถือโทษโกรธกันเลยนะ»<br>
ลาห์มเปลี่ยนเรื่องคุยใหม่<br>
«ที่จริง มีเรื่องจะขอร้องเรื่องหนึ่ง นายบาดเจ็บอยู่อาจลำบากหน่อยก็จริง แต่ฉันจำเป็นต้องขอแรงนายหน่อย»<br>
«ขอฟังก่อนแล้วกันว่าเรื่องอะไร ฉันอยากพักบ้างน่ะนะ»<br>
«ไม่หรอก ไม่ใช่เรื่องใหญ่อะไร อยากให้นายขนของบางอย่าง»<br>
ลาห์มเรียกลูกน้องเข้ามา<br>
ลูกน้องถือกล่องไม้ขนาดถือมือเดียวได้มาด้วย<br>
«เจ้านี่แหละ อยากให้เอามันไปส่ง เพื่อช่วยคนคนหนึ่ง»<br>
«ที่ไหน»<br>
«ที่ที่นายรู้จักดี 'ดวงตา' ของโพรฟองด์»<br>
«ดวงตานั่นหายไปพร้อมๆ กองทหารแล้วนี่»<br>
«ใช่ ที่ที่กองทัพทหารสูญหายไปนั่นแหละ แต่ตอนนี้ที่แห่งนั้นคือจุดสำคัญ»<br>
«น้ำวน» ที่ถูกเรียกว่า «ดวงตา» คือบริเวณที่กองทัพทหารถูกกวาดล้างเรียบ และเป็นโพรฟองด์ที่หายไปอันสุดท้าย<br>
หลังจากนั้น น้ำวนได้สูญหายไปจากโลก ยุคสมัยแห่งรุ่งอรุณจึงเริ่มขึ้น<br>
«น้ำวนหายไปจากที่นั่นแล้วก็จริง แต่มนุษย์ทั่วไปยังไม่สามารถเข้าไปได้»<br>
อสูรที่ถูกน้ำวนดูดเข้าไปลดจำนวนน้อยลงแล้ว แต่ยังก็มีเหลืออยู่ และไม่มีมนุษย์หน้าไหนหรืออาณาจักรใดเต็มใจเข้าไปใกล้สถานที่อันตรายเช่นนั้น<br>
«อยากให้นายเอาเครื่องจักรไปวางไว้ที่นั่น»<br>
«เฮ้ยๆ ชักจะบ้ากันไปใหญ่แล้ว»<br>
บอกตอนแรกว่าไม่ใช่เรื่องใหญ่อะไรแต่เอาเข้าจริงกลับตรงกันข้าม มันเป็นเรื่องใหญ่จนเขาเผลอตอบกลับไปแบบเจือหัวเราะแห้งๆ<br>
«ก็จริง แต่อย่างนายทำได้แน่ เป็นคนที่เหลือรอดจากกองทัพเสียอย่าง»<br>
เลออนทำหน้าจริงจังพลางครุ่นคิดเล็กน้อย<br>
«นี่เท่ากับนายช่วยชีวิตฉันไว้สองครั้งแล้วสินะ»<br>
กองทัพล่มสลายหลังทัพหลักถูกกวาดล้างไปจากผืนพิภพพร้อมดวงตา <ดิ อาย> ทว่าเหล่าอัศวินอายุน้อยที่ไม่ได้ไปกับทัพหลักยังคงเหลือรอดอยู่<br>
«คิดดูแล้ว ถ้าไม่ได้นาย ฉันคงโดนจัดการไปตั้งแต่ตอนกองทัพล่มสลายแล้ว»<br>
«อื้ม มันก็จริง แต่ฉันช่วยพวกนายไม่ใช่เพราะผลประโยชน์หรือหน้าที่อะไรทั้งสิ้น แค่คิดว่าพวกนายไม่จำเป็นต้องตายเท่านั้นเอง»<br>
«บุญคุณต้องทดแทนสินะ»<br>
«จะรับงานไหม»<br>
«อือ»<br>
«แล้วจะให้ทำยังไงกับมัน»<br>
«ให้คนหนุ่มที่เชี่ยวชาญด้านเทคนิคอธิบาแล้วกัน»<br>
ลาห์มเรียกลูกน้องหนุ่มมาอธิบายเรื่องเครื่องจักรให้เลออนฟัง<br>
|<br>
«ฝากด้วยล่ะ เลออน»<br>
เลออนมองรถม้าของพวกลาห์มวิ่งจากไป แล้วจึงตัดสินใจออกเดินทางบ้าง การได้เห็นผู้คุมจ้องตัวเองเขม็งจากฟากตรงข้ามของประตู มันช่างสะใจเสียจริงๆ<br>
บริเวณรอบเรือนจำไออาคอสไม่มีอะไรเลย มีเพียงพื้นที่รกร้างแผ่กว้าง<br>
«เอาล่ะ»<br>
เขาคิดคำนึงถึงเรื่องที่ต้องทำต่อไป สูดอากาศแห้งๆ ของพื้นที่ร้างเฮือกใหญ่ เข้าปอดลึกๆ หนึ่งครั้ง<br>
สัมภาระบนหลังหนักกว่าที่คิด เลออนนึกแค้นพลังกายที่ถดถอย<br>
«ชอบทำเรื่องให้ยุ่งยากทุกที»<br>
เลออนแบกสัมภาระที่ลาห์มฝากฝังไว้บนหลัง ออกเดินไปกลางพื้นที่ร้างคนเดียว<br>
|<br>
- จบ -<br>","ch05_b.swf","3394_051"
57,1,"ปี 3394 «ณ โรงละคร»",1,"«โธ่เว้ย!»<br>
โครนิกขว้างถังขยะในห้องไปสุดแรงเกิด<br>
ขยะในถังกระจายออกมาอยู่ข้างนอกเกลื่อน มันล้มกลิ้งไปพร้อมส่งเสียงกุกกัก<br>
เป็นการกระทำที่ไม่เหมือนตัวเขาอย่างที่ผ่านมาเลย<br>
ทีแรกคิดว่าเพราะสะสมความโกรธไว้เล็กน้อย แต่ก็ไม่ใช่ ห่อกระดาษที่ฉีกขาดกระจายอยู่บนพื้นนั้นยิ่งเพิ่มความหงุดหงิดให้กับโครนิก มันคือกระดาษห่อหนังสือที่พ่อของเขาเอากลับมาฝากเมื่อคืนนี้หลังจากไม่ได้กลับบ้านมานาน<br>
เขารับจิตใจตัวเองและความผิดปกติของโลกนี้ไม่ได้ บางสิ่งบางอย่างก่อตัวเป็นระลอกคลื่นในจิตใจของเขา<br>
เครื่องจักรกลอัตโนมัติสำหรับทำความสะอาดโผล่ออกมาเก็บกวาดขยะที่ตกเกลื่อนพร้อมกับส่งเสียงขณะทำงานเบาๆ โครนิกมองดูท่าทางหุ่นที่เก็บขยะไม่รู้จักจบสิ้นอย่างเงียบๆ แล้วก็นึกโมโหขึ้นมาอีก คราวนี้เขาขว้างถังขยะไปที่กำแพงด้านตรงข้าม ขยะที่อยู่ในถังก็กระจายออกมาอีก แต่เครื่องจักรอัตโนมัติก็ทำความสะอาดอีกครั้งโดยไม่พูดบ่นอะไร<br>
โครนิกพรวดออกจากห้องไปโดยไม่สนใจมองภาพนั้นเลย<br>
|<br>
«อาจารย์โยเซฟครับ เตรียมพร้อมออกเดินทางแล้วครับ»<br>
นายทหารกล่าวพลางทำความเคารพอย่างนอบน้อม<br>
ศาสตราจารย์ร่างผอมที่หอบสัมภาระขนาดใหญ่ตอบรับคำ ถึงจะไม่ได้อายุมากแต่ก็เริ่มมีผมสีขาวเริ่มแซมบ้างประปราย ชายเสื้อโค้ทที่ใส่ปลิวไปตามลมแรง<br>
ความสูงของเมืองแห่งการชี้นำแพนเดโมเนียมนั้นห่างจากพื้นดินเท่าไหร่ก็ไม่สามารถระบุได้ ถึงจะมีอาวุธสกัดกั้นที่ยอดเยี่ยมเท่าไหร่แต่ก็กันลมไม่ได้ ไม่สิ ควรจะพูดว่าเพราะยอดเยี่ยมนั่นแหละถึงกันลมไม่ได้ ห้องขับเคลื่อนตรงปลายของแพนเดโมเนียมนั้น เป็นตำแหน่งที่ต้องรับอิทธิพลจากอากาศภายนอกมากที่สุด<br>
«ทั้งที่เพิ่งกลับมาแพนเดโมเนียมแท้ๆ แต่กลับต้องไปประชุมที่โรเธนเบิร์กอีก ลำบากหน่อยนะครับ»<br>
«อา ก็ด้วยเรื่องปัญหาตอนสร้างกาเลออนนี่แหละ เป็นเครื่องจักรที่ทำให้วุ่นวายจริงๆ»<br>
«แต่ว่า หากสร้างยานบินรบนั่นได้สำเร็จ สภาพความขัดแย้งบนโลกข้างล่างก็จะเปลี่ยนไปสินะครับ»<br>
«เปลี่ยนไปมากเลยแน่นอนล่ะ ถ้าสำเร็จก็อาจจะควบคุมความวุ่นวายในโลกเบื้องล่างได้ดีขึ้นนะ»<br>
เขาเดินขึ้นเครื่องบินไป เช็คการเตรียมการออกเดินทางครั้งสุดท้ายแล้วคุยกับนายทหารต่อ<br>
«โลกเบื้องล่างนั่นยุ่งยากมากเลยเหรอครับ?»<br>
«ก็ไม่ได้คิดว่ายุ่งยากหรอก มันเป็นงานน่ะนะ แต่อย่างว่า สภาพแวดล้อมก็ต่างจากที่นี่ ไม่ใช่ที่ที่น่าอยู่นักหรอก»<br>
«ผมไม่เคยใช้ชีวิตอยู่โลกเบื้องล่างเลยนะครับ ก็เลยหลงใหลมัน»<br>
«มีแต่ฝุ่นผง แล้วก็เป็นโลกที่สกปรกนะ ผมว่าผมอยู่ที่นี่ดีกว่า»<br>
เมื่อนายทหารเริ่มบทสนทนากับห้องขับเคลื่อนผ่านเครื่องสื่อสารไร้สาย โยเซฟก็มองออกไปนอกหน้าต่าง พลางนึกถึงเรื่องที่คุยกับโครนิกเมื่อคืนนี้ คือเรื่องที่ว่าเมื่อคืนเขามาขอคำปรึกษาเกี่ยวกับความกังวลเรื่องภาพลวงตาประหลาด เขาเองก็ไม่สบายใจเรื่องของแม่ แต่ก็แนะนำให้พบหมอ แล้วก็มีการติดต่อด่วนจากโรเธนเบิร์กเข้ามา ทำให้คุยกันไม่เรียบร้อย กระทั่งตอนเช้าก็ยังออกมาโดยไม่เจอหน้ากัน เขานึกทบทวนว่าน่าจะคุยรายละเอียดให้มากกว่านี้สักหน่อย<br>
นายทหารสนทนาผ่านเครื่องสื่อสารไร้สายจบก็หันมาพูดกับโยเซฟ<br>
«เตรียมพร้อมออกเดินทางเรียบร้อยแล้วครับ กำลังจะออกตัว กรุณาคาดเข็มขัดด้วย»<br>
«อ..อื้อ...»<br>
หลังจากที่โยเซฟคาดเข็มขัดเรียบร้อย ก็มองออกไปยังนอกหน้าต่างที่ปีกเครื่องบินเริ่มขยับ<br>
|<br>
«พ่อรู้จักจิตแพทย์ที่เคยรักษาสมัยก่อน ลองไปหาที่นี่สิ»<br>
โยเซฟพูดดังนั้นก็ยื่นนามบัตรใบหนึ่งให้<br>
เมื่อเขากำลังจะเถียงว่าไม่ใช่นะ พ่อ ไม่ใช่อย่างนั้น ก็มีการติดต่อด่วนเข้ามายังเครื่องปลายทางของพ่อ ขัดขวางเสียงของโครนิก และก็ไม่ได้ฟังที่โครนิกพูดอีกเลย หลังจากออกไปห้องหนังสือโดยทิ้งมื้ออาหารไปกลางคัน พ่อก็ไม่ได้โผล่หน้ามาให้โครนิกเห็นอีกเลย<br>
เช้า บนโต๊ะมีโน้ตเขียนทิ้งเอาไว้ว่า «พ่อต้องกลับไปข้างล่างเพราะเรื่องงาน แล้วจะติดต่อกลับมานะ» โดยที่ไม่มีพ่ออยู่<br>
ความหวังเพียงเล็กน้อยต่อพ่อของเขา ถูกพังลง ณ วินาทีนั้น<br>
ภาพลวงตาที่ทำให้โครนิกไม่สบายใจ หากได้ปรึกษาพ่อที่เป็นช่างเครื่องกลชั้นสูงแล้วอาจจะมีทางแก้ก็ได้ เมื่อคืนเขาจึงเข้าไปหาพ่อที่กลับมาจากงานที่ไปทำเป็นเวลานานพอดี<br>
หลายปีมานี้ เขาไม่มีความทรงจำว่าได้คุยอะไรกับพ่อเลย แค่ได้อยู่ด้วยกันก็ประหม่าแล้ว แถมไม่รู้ว่าจะพูดอะไรดีด้วย โครนิกวิ่งออกจากห้องไปเดินเตร็ดเตร่อยู่ในเมือง<br>
ความคิดที่ว่าจะลองไปหาจิตแพทย์ที่พ่อแนะนำก็ลอยขึ้นมาในหัว แต่เขาก็ส่ายหน้าปฏิเสธความคิดนั้นไป<br>
เมื่อหยุดเดิน ตรงหน้าเขาก็เป็นโรงละครพอดี<br>
เมื่อใดที่เขารู้สึกกังวลจากฝันร้ายหรือภาพลวงตา โครนิกก็มักจะมาที่โรงละครนี้ เขาไม่ค่อยสนใจในภาพยนตร์หรือตัวการแสดง แต่พอได้ดูเรื่องราวที่สร้างมาจากนิยายแล้ว ก็รู้สึกว่าจิตใจสงบขึ้น<br>
ความกลัวที่จะถูกภาพลวงตาเข้าครอบงำ จนทำให้ความเป็นจริงเลือนหายไป หลังจากพบเจอกับเรื่องแบบนั้น กลับรู้สึกว่าโลกในเรื่องราวที่ไม่ได้เกิดขึ้นบนโลกนี้นั้นยังมีความมั่นคงซะมากกว่า บรรยากาศที่เรียกว่าโรงละครในตอนนี้นั้น เป็นหนทางหนึ่งที่นำพาโครนิกกลับเข้าสู่โลกแห่งความเป็นจริง<br>
เขาก้าวเท้าไปยังโรงละครโดยไม่รู้สึกตัว<br>
|<br>
ในโรงละครนั้นมีผู้ชมคนเดียวคือโครนิก<br>
เนื่องจากยังไม่ถึงกำหนดเวลาแสดง เขาจึงเข้าไปในโถงที่กำลังฉายภาพยนตร์แล้วทิ้งตัวลงนั่งบนเก้าอี้ผู้ชมตามใจชอบ<br>
โครนิกที่ไม่ได้ดูแม้แต่ชื่อภาพยนตร์ที่กำลังฉายอยู่นั้น มองจอภาพยนตร์อย่างใจลอย<br>
แล้วเขาก็รู้สึกถึงอะไรบางอย่าง<br>
อยู่ดีๆ สัมผัสก็เลือนรางลง และเริ่มเสียสัมผัสจริงบนโลก<br>
«หนีไม่พ้นเลยรึไง...»<br>
สำหรับโครนิกแล้ว โรงละครแห่งนี้เป็นสถานที่อันสงบเพียงหนึ่งเดียว<br>
ควรจะเป็นสถานที่ที่เขาได้ผ่อนคลาย<br>
จอฉายภาพยนตร์เริ่มบิดเบี้ยว ความเป็นจริงเริ่มเลือนลาง<br>
ไม่รู้ว่าไหนคือความจริง ไหนคือภาพลวงตา<br>
ไม่รู้ว่าไหนเรื่องแต่ง ไหนเรื่องจริง<br>
เขาสูญเสียเส้นแบ่งของสิ่งต่างๆ สีสันทั้งหมดเริ่มปนเปกัน<br>
และแล้ว เจ้านั่นก็ปรากฏตัวออกมา<br>
|<br>
โครนิกเรียกมันว่าอสูรลวงตา<br>
ปิศาจรูปร่างประหลาดที่เขาพบครั้งแรกในหอสมุดของช่างเครื่องกลชั้นสูงในวันนั้น<br>
เจ้านั่นมีตาดวงสามคู่ไร้ชีวิตชีวาอยู่ตรงกลางหน้าที่แบนเรียบ มันขยับราวกับจะแสยะปากกว้างที่มีเขี้ยวงอกออกมา<br>
รูปร่างภายนอกดูใกล้เคียงกับสัตว์ครึ่งบกครึ่งน้ำ แต่เป็นรูปร่างที่ไม่เหมือนกับสิ่งมีชีวิตไหนเลย มันต้องเป็นอสูรที่ไม่มีอยู่บนโลกแน่ รูปร่างของมันเหมาะกับชื่อเรียกว่าอสูรยิ่งนัก<br>
อสูรลวงตาตัวนั้นปรากฏตัวต่อหน้าโครนิกอีกหลายครั้ง<br>
ทว่า ตรงกันข้ามกับรูปร่างภายนอก เจ้านั่นไม่ได้มีท่าทางจะเข้ามาทำร้ายโครนิก มันทำเพียงแค่จ้องมองมายังเขาเท่านั้น<br>
«ทำยังไงถึงจะหายไปนะ?»<br>
เขาไม่มองอสูรลวงตา ถึงจะอยู่ในโลกอันเลือนราง แต่โครนิกก็ยังคงจ้องมองจอฉายภาพยนตร์ ยังคงจ้องมองโลกในนิยายต่อไป ราวกับจะพูดว่าที่นั่นคือดินแดนในอุดมคติที่ตนเฝ้าหลงใหล<br>
«หายไปงั้นเหรอ? คนที่อยากให้ข้าอยู่น่ะคือแกเองนะ?»<br>
โครนิกตัวสั่น<br>
เขาไม่คิดมาก่อนว่าอสูรลวงตานั่นจะมีความคิดอ่าน หรือกระทั่งสามารถพูดคุยได้ด้วย<br>
«ไม่มีใครพูดคุยด้วย ไม่มีใครต้องการ เพราะงั้นถึงได้อยากให้ข้าอยู่ไม่ใช่เรอะ»<br>
«ไม่ใช่! พูดเรื่องอะไรของแกน่ะ!»<br>
โครนิกตะโกนเถียง ทว่า<br>
«อย่าหงุดหงิดไปเลยน่า»<br>
อสูรลวงตาหรี่ตาที่ดูน่าขนลุกทั้งสามคู่ลงพร้อมกัน ท่าทางราวกับยิ้มเยาะ<br>
ความเป็นจริงยังคงบิดเบี้ยว เรื่องที่ถูกปรุงแต่งขึ้นนั้นไหลซึมออกมายังโลกนี้ไม่หยุด ในโลกที่ความจริงและความลวงปนเปกันนั้น อสูรลวงตาก็ยื่นข้อเสนอที่ไม่คาดคิดให้กับโครนิก<br>
«เป็นไงล่ะ? จะลองสร้างโลกที่แกอยากให้เป็นดูไหม?»<br>
|<br>
- จบ -<br>","ch06_b.swf","3394_021"
107,1,"ปี 3390 «ด็อกเตอร์»",1,"เมื่อเชรีลืมตา ก็พบเพดานที่ไม่คุ้นเคย มันเป็นห้องเล็กๆ ที่ไม่มีอะไรเลยนอกจากเตียงและประตู นอกจากตัวเองแล้วก็ไม่เห็นมีใคร ราวกับว่าตนเองอยู่ในโลกคู่ขนานที่ไหนสักแห่งเพียงลำพัง<br>
เธอลุกขึ้นนั่งบนเตียงเพื่อมองสภาพรอบห้อง และมองผ้าพันแผลที่พันอยู่รอบแขน เธอลองสัมผัสบาดแผลเบาๆ มันไม่เจ็บเลย เมื่อนั่งโดยไม่ได้คิดอะไรสักพัก ก็ได้ยินเสียงเหมือนเสียงลมหายใจอยู่อีกด้านของบานประตูเบาๆ ความคิดแปลกๆ ก็แล่นเข้ามาในหัวของเชรี ว่ามันอาจจะเป็นคนที่ถูกเธอฆ่ามาล้างแค้นก็เป็นได้<br>
เธอค่อยๆ ลงจากเตียง เดินตรงไปยังทางที่มีเสียงประหลาดนั่น และยืนอยู่หน้าประตู เธอค่อยๆ เปิดประตูออก<br>
ทันใดนั้นมีอะไรบางอย่างกระโดดมาที่อกของเชรี เธอตกใจจนล้มก้นกระแทกพื้น มันเป็นวัตถุขนาดเล็กที่มีรอยปุปะดูคล้ายสุนัข มันเกาะติดกับร่างของเชรีพร้อมกับกระดิกหาง และเลียหน้าของเธอ เชรีตะลึงต่อสิ่งที่เกิดขึ้นกะทันหัน และปล่อยให้มันเลียอยู่อย่างนั้น สักพักเธอก็ได้สติจึงดึงวัตถุชิ้นนั้นออก และเช็ดหน้าด้วยแขนเสื้อ ความรู้สึกที่ได้สัมผัส มันเหมือนกับตุ๊กตา ทั้งท่าทางและการเคลื่อนไหวของมันเหมือนสุนัขที่มีชีวิต วัตถุชิ้นนั้นวิ่งวนไปรอบๆ ตัวเชรี<br>
เชรีที่ออกมาจากห้องพร้อมกับสุนัขประหลาด ก็เดินอยู่ในอาคารที่ไม่มีใครอยู่ ระเบียงถูกสร้างมาอย่างเรียบง่าย แต่สว่างและสะอาด<br>
|<br>
เมื่อเดินได้สักพัก ก็มาถึงห้องที่สว่างกว่าเดิม มีต้นไม้ขึ้นทีบอยู่ในใจกลางห้องใหญ่นี้ แถวๆ นั้นมีอุปกรณ์แปลกๆ และเอกสารวางกองอยู่บนโต๊ะขนาดใหญ่สีเงิน และสิ่งที่ดึงดูดสายตายิ่งกว่าอะไรก็คือ ร่างคล้ายตุ๊กตาจำนวนมากที่ถูกตั้งอยู่ในตู้กระจกที่ติดกับกำแพง<br>
«ตอนที่ได้รับการติดต่อจากตาแก่กิบลินก็คิดว่าเรื่องอะไรซะอีก ท่าทางแบบนั้นคงไม่เป็นอะไรแล้วสินะ»<br>
มีชายสวมชุดขาวโผล่ออกมาจากหลังตู้ตุ๊กตาที่เรียงรายอยู่<br>
เมื่อเขาเดินมาอยู่ข้างหน้าเชรี ก็รู้สึกถึงวัถตุที่อยู่ข้างๆ ไม่ยอมห่าง<br>
«อ้าว ถูกร็อบชอบเข้าแล้วรึไง กับแขกน่ะไม่ค่อยเท่าไหร่ แต่ไม่ยอมเข้าใกล้ฉันด้วยเนี่ยสิปัญหาน่ะ...»<br>
«ไหนๆ ก็ไหนๆ แล้ว ช่วยสนิทกับมันหน่อยแล้วกัน ร็อบก็เจ๋งไม่แพ้เธอหรอกนะ เพราะมีฟังชั่นน่าสนใจอยู่เยอะเลย»<br>
เมื่อพูดดังนั้น ชายชุดขาวก็หันกลับและมุ่งไปยังแผงควบคุมที่มีตุ๊กตายืนเรียงราย<br>
«เอ่อ ที่นี่ที่ไหนเหรอคะ แล้วคุณเป็นใคร...»<br>
เชรีพูดกับชายที่ตั้งท่าจะเดินจากไป<br>
«โอะโอ๋ ไม่รู้อะไรเลยก็ไม่แปลกนี่นะ ฉันลืมไปเลยว่าเธอเพิ่งเคยมาที่นี่เป็นหนแรก»<br>
ชายคนนั้นหันหน้ากลับมาพูดต่อ<br>
«คนที่สร้างเธอกับร็อบคือฉันเอง ฉันคือด็อกเตอร์ วอลเคน เรียกด็อกเตอร์ก็ได้»<br>
«ของเหลวไหลออกจากร่างเธอไปมาก แล้วเธอก็หมดสติไปหลายชั่วโมงด้วย»<br>
เชรีเอามือไปจับบาดแผลที่เธอสร้างขึ้นเองโดยไม่รู้ตัว<br>
«จากนั้น ก็ได้รับการติดต่อจากตาแก่กิบลิน ก็เลยเก็บเธอที่ตกอยู่ในสภาพหยุดทำงานมาซ่อมแซม»<br>
«ดังนั้นที่นี่ก็คือบ้านเกิดของเธอไง คิดซะว่าเป็นบ้านที่เธอเกิดมา จะทำอะไรก็ได้ตามใจ ฉันมีงานต้องทำพอดี เอาไว้เรามาดื่มชาแล้วคุยกันก็แล้วกัน»<br>
ด็อกเตอร์พูดได้ดังนั้นก็หันกลับไปทำงานต่อ<br>
เชรีที่ได้ฟังสถานการณ์แล้วแต่ก็ยังไม่ค่อยเข้าใจ เธอถูกทิ้งไว้ตรงนั้นกับสุนัขที่ชื่อว่าร็อบ<br>
|<br>
แก้วสองใบวางอยู่บนโต๊ะสีขาวใต้ช่องรับแสง หญิงสาวอายุประมาณเดียวกับเชรีสวมชุดสีขาวยกนมกับชาฝรั่งอุ่นๆ มา<br>
«เดิมทีแล้วเธอไม่ตายหรอก»<br>
ด็อกเตอร์พูดพร้อมหยิบชาฝรั่งที่หญิงสาวยกมาเข้าปาก<br>
«ถึงจะตกอยู๋ในสภาพหยุดทำงานก็เถอะ ถ้าซ่อมก็จะกลับมาใช้งานได้เหมือนตอนนี้»<br>
เชรีมองชาฝรั่งที่ถูกรินลงแก้วพร้อมฟังเรื่องราวอย่างเงียบๆ<br>
«ยังไงซะ การที่เธอทำร้ายตัวเองนี่ก็อยู่นอกเหนือความคาดหมายนะเนี่ย แต่ก็ดีที่ไม่เลวร้ายเท่าที่คิด เพราะสามารถเป็นตัวของตัวเองได้ถึงขั้นนั้นด้วย»<br>
«การมีชีวิตอยู่ต่อไปนี่ มีความหมายเหรอคะ?»<br>
เชรีพูดราวกับกระซิบ<br>
«เป็นคำถามที่ดีนี่ แต่ว่าฉันตอบไม่ได้หรอกนะ เพราะฉันเองก็ไม่รู้ว่าตัวเองมีชีวิตอยู่ทำไมเหมือนกัน ถ้าคิดซะว่าสักวันตัวเองอาจจะมีความหมายขึ้นมา ก็เป็นเรื่องที่ดีออกไม่ใช่เหรอ»<br>
«อาจจะดูไม่มีความรับผิดชอบไปหน่อย แต่ก็นะ สิ่งที่เรียกว่าผู้สร้างก็รู้ๆ กันอยู่แล้วว่าไร้ความรับผิดชอบ»<br>
หลังจากพูดด้วยน้ำเสียงที่เหมือนกับมันเป็นเรื่องของคนอื่น ก็หันไปข้างหลังและส่งเสียงเรียก<br>
«โดนิต้า มาทางนี้สิ»<br>
«ค่ะ ด็อกเตอร์»<br>
หญิงสาวที่ยกชามาให้เมื่อครู่ก็เข้ามาหาด็อกเตอร์<br>
«เธอชื่อโดนิต้า เป็นพี่น้องของเธอ»<br>
«สวัสดี เชรี ฉันคงจะเป็นพี่สาวเธอนะ»<br>
«ฉันอยากตรวจดูอะไรหลายๆ อย่างนอกเหนือจากซ่อมด้วย แล้วก็อยากลองฟังชั่นใหม่อีกต่างหาก ก็เลยอยากให้เธออยู่ที่นี่สักพักนะ ถ้ามีเรื่องที่ไม่เข้าใจก็ให้ถามโดนิต้าเอานะ»<br>
พูดแล้ว ด็อกเตอร์ก็ลุกจากที่นั่ง และกลับไปยังที่ทำงานของตนเอง<br>
«มนุษย์จักรกลที่ใช้งานได้ที่นี่ตอนนี้ มีแค่พวกเราสองคนนะ มาสนุกกันเถอะ»<br>
โดนิต้าคุยกับเชรีพร้อมรอยยิ้ม<br>
|<br>
วันหนึ่ง มีแขกมา และขนกล่องไม้ขนาดใหญ่ออกไปข้างนอกมากมาย แขกใส่ชุดที่แลดูเหมือนเครื่องแบบ แต่เป็นแบบที่เชรีไม่เคยเห็นมาก่อนเลย<br>
เชรีรู้ว่าสิ่งที่อยู่ในกล่องไม้นั่นคืออะไร<br>
มันคือมนุษย์จักรกลที่เหมือนกับตัวเอง ถึงจะลองคุยด้วยหลายครั้งแล้ว แต่ก็ไม่เคยตอบกลับมาเลย และแล้วเชรีก็มองพวกนั้นเป็นเพียงสิ่งของ<br>
เธอตั้งใจฟังบทสนทนาระหว่างแขกกับด็อกเตอร์เงียบๆ<br>
«พวกเด็กๆ ของผมสบายดีมั้ยครับ»<br>
«ล็อตแรกสุดดีมากกว่าที่คาดไว้เลย พวกคนผู้ดูแลบอกว่าอยากได้เพิ่ม เห็นว่าช่วงนี้แพนเดโมเนียมขาดแคลนทหารด้วย»<br>
«ถ้าเป็นไทป์นั้นจะให้สร้างเท่าไหร่ก็ได้ครับ จะสั่งเมื่อไหร่ก็บอกได้เลย ถ้าผมจะขออะไรก็คงบอกว่าอยากจะลองสร้างให้ปราณีตขึ้นอีกหน่อยนะ»<br>
«ถ้างั้น ก็พอดีเลย อยากจะให้สร้างตุ๊กตาที่เหมือนคนคนหนึ่งหน่อยน่ะ...»<br>
«อ้าว โดดงานทำความสะอาดมาทำอะไรอยู่เหรอ»<br>
โดนิต้าคุยกับเชรีที่ยืนอยู่ตรงนั้น<br>
ด็อกเตอร์ไม่ได้สั่งให้ทำความสะอาดอะไรเป็นพิเศษ แต่โดนิต้าอยากให้เชรีทำงานเหมือนเมดผู้ขยันขันแข็ง<br>
«การปรนนิบัติรับใช้เป็นงานของพวกเรา เอาแต่เหม่อไม่ทำอะไรไม่ค่อยดีเลยนะจ๊ะ»<br>
โดนิต้าเป็นหญิงสาวที่อยู่ไม่เป็นสุข ด็อกเตอร์หัวเราะและบอกว่าคงเป็นเพราะช่วงแรกเขาอ่านเทพนิยายให้เธอฟังก็เป็นได้ โดนิต้าไม่ค่อยชอบเชรีที่อยากอยู่เงียบๆ สักเท่าไหร่<br>
เชรีที่ถูกเร่งเร้าอย่างกะทันหันได้แต่ยืนนิ่ง ร็อบขู่โดนิต้าอยู่บริเวณเท้าของเชรี<br>
«ตายจริง เด็กคนนี้มารยาทแย่จัง ถ้าไม่เจ็บตัวซะบ้างคงไม่รู้สินะ?»<br>
เธอยกไม้กวาดที่ถืออยู่ตั้งท่าจะตีร็อบ เชรีจับแขนของเธอ ทั้งให้ทั้งคู่เสียการทรงตัวและล้มไปชนโต๊ะ เครื่องจักรและหนังสือที่วางอยู่ข้างบนตกลงมาบนพื้นเสียงดัง<br>
«พวกเธอ ถ้าจะเล่นกันละก็ไปเล่นที่อื่นนะ ฉันกำลังทำงานอยู่»<br>
ด็อกเตอร์ที่ได้ยินเสียง ตะโกนบอกพวกเชรี<br>
«นั่นไง เป็นเพราะเธอถึงได้โดนโกรธ»<br>
«ไม่นะ ไม่ใช่ความผิดฉันซะหน่อย»<br>
ทั้งคู่ปล่อยมือ และหันหน้าเข้าหากัน<br>
«ความสุขไม่เข้ามาหาคนขี้เกียจหรอกนะ»<br>
โดนิต้าพูดใส่เชรีและผละออกจากเธอ<br>
«...ความสุขเหรอ»<br>
เชรีพึมพำพลางมองร็อบที่กำลังผ่อนคลายซึ่งอยู่บริเวณเท้าของตนเอง<br>
|<br>
- จบ -<br>","ch11_b.swf","3390_001"
67,1,"ปี 3391 «กิลด์»",1,"คืนวันแห่งอิสรภาพอยู่กับเขาเพียงชั่วอึดใจ ตอนนี้การใช้ชีวิตเริ่มที่จะยากลำบากขึ้นทุกวัน<br>
อาหารและเงินที่พกติดตัวออกมาจากบ้านหมดเกลี้ยงอย่างรวดเร็ว เจดหาเงินจากการล้วงกระเป๋าไม่ก็ลักเล็กขโมยน้อย วันไหนที่หาไม่ได้ก็ไปคุ้ยหาเศษอาหารเหลือกับหมาจรจัด และวันคืนเช่นนั้นยังดำเนินเรื่อยมา<br>
วันที่เขาเคยรู้สึกว่าแสงที่สาดส่องจากดวงอาทิตย์อบอุ่นกว่าทุกครั้ง ในตอนนี้เป็นเสมือนอดีตอันห่างไกล โลกที่เจดเห็นกลับมาเป็นสีเทาอีกครั้ง<br>
|<br>
หากทำสำเร็จก็คงจะได้เงินจำนวนมากพอที่จะหาเลี้ยงตัวเองได้ แต่ว่าเขาคิดง่ายไป เด็กชายโดนจับได้คาหนังคาเขา<br>
ต่อให้หนีหัวซุกหัวซุนขนาดไหน สุดท้ายก็ถูกจับได้อยู่ดี เขาถูกล้อมด้วยชายฉกรรจ์<br>
«ไอ้เด็กโสโครกเอ๊ย»<br>
«ถ้ามายุ่งกับเงินของพวกฉันแล้ว อย่าหวังว่าปล่อยไปเฉยๆ นะ แถวนี้ใครๆ เขาก็รู้ทั้งนั้น ขืนไม่ลงโทษสักหน่อย พวกฉันได้โดนหยามกันพอดี»<br>
เจดมองเหล่าฉกรรจ์คุยกันด้วยสายตาว่างเปล่า เขาไม่เหลือเรี่ยวแรงและกำลังใจจะหนีไปอีกแล้ว<br>
«ถ้าคิดจะแค้น» «ก็ไปแค้น» «ความไร้ค่า» «กับความดวงกุด» «ของแกเองแล้วกันนะ»<br>
«พ่อแม่» «ไม่เคย» «สั่งสอน» «ว่าห้ามขโมยของ» «บ้างรึไง» «ไอ้หนู»<br>
«ถ้าเข็ดแล้ว» «ก็อย่า» «มายุ่ง» «กับพวกฉัน» «อีกเด็ดขาด» «เชียว» «นะ»<br>
หัว หน้า หน้าอก ท้อง แขน ขา... ทุกครั้งที่เปล่งหนึ่งคำพูด ร่างกายของเจดก็ถูกอัดอย่างแรงหนึ่งครั้ง<br>
รสของเลือดกระจายอยู่ในปาก สติของเขาเริ่มเลือนรางออกไป<br>
เป็นสัมผัสที่เคยเจอเมื่อก่อน เจดรู้สึกเหมือนเรื่องที่เคยเกิดขึ้นเมื่อครั้งก่อน กำลังเกิดขึ้นกับเขาอีกในขณะนี้<br>
«...เฮ้ย ไอ้เด็กนี่มันไม่หายใจแล้วนะ»<br>
«ทำเกินไปหน่อยมั้ง»<br>
«ยังไงก็เป็นพวกเด็กกำพร้าล่ะวะ เอาไปโยนไว้แถวที่ทิ้งขยะบนภูเขา ก็ไม่มีใครรู้แล้ว»<br>
|<br>
เขาไม่เข้าใจเลยสักนิดว่ามันเกิดขึ้นได้อย่างไร แต่กระนั้นเจดก็มั่นใจว่าสิ่งที่เคยเกิดขึ้นในวันนั้นไม่ใช่แค่ฝันหรือภาพลวงตา และตอนนี้เจดก็ยังตื่นอยู่<br>
คราวนี้เขากะเวลาอย่างดี และขโมยเงินของคนพวกนั้นมาได้สำเร็จ<br>
เขาหลีกเลี่ยงจากความล้มเหลวที่เคยเกิดขึ้นคราวก่อนได้แล้ว<br>
หลังจากค่อยๆ หลบจนไปถึงในตรอก เขาก็นับเงินที่ขโมยมาจากพวกแก๊งอันธพาล<br>
ขณะที่กำลังโล่งอกว่าคราวนี้คงจะมีเงินพออยู่ต่อไปได้สบายๆ สักพัก เขาก็ถูกใครสักคนในซอยที่ไม่น่าจะมีคนอยู่จับเข้าที่ไหล่<br>
เบื้องหน้าเจดที่โดนล็อคตัว มีชายรูปร่างกำยำ ไว้เครายาวสีดำกับผมหยักศกเป็นชายที่ดูโดดเด่นแปลกตายืนอยู่<br>
«ใช้ได้ไม่เลวนี่ ยังเด็กอยู่แท้ๆ»<br>
ชายคนนั้นจับไหล่ของเจดที่พยายามจะหนีไม่ปล่อย<br>
«เดี๋ยวก่อน ไม่ต้องหนีก็ได้ ฉันมีเรื่องดีๆ มาบอกนะ»<br>
เจดรับรู้ว่าสู้แรงชายผู้นั้นไม่ได้ จึงล้มเลิกความคิดที่จะหนี<br>
«เด็กดี ฉันได้ข่าวว่าแถวนี้มีพวกแก๊งอันธพาลป่วนเมือง เลยกำลังตามหาอยู่»<br>
«อะไร ไม่ใช่ว่าจะจับไปลงโทษหรอกนะ พวกฉันก็มีกฎสำหรับพวกที่จนใจจนต้องมาล้วงกระเป๋าเหมือนกัน»<br>
ชายหนุ่มบอกว่าตนคือหัวหน้ามาตามจับพวกเด็กล้วงกระเป๋าและพวกลักเล็กขโมยน้อยในแถบนี้ ประเด็นหลักคือมีข้อเสนอว่าถ้ายอมคืนของที่ขโมยมาส่วนหนึ่งจะอนุญาตให้อาศัยอยู่แถวนี้ต่อไปได้<br>
«...แล้ว ผมจะได้อะไรด้วยรึไง»<br>
«ถามว่าได้อะไรงั้นเหรอ สำคัญไม่เบานะ อายุแค่นี้ก็คิดเรื่องกำไรขาดทุนได้แล้ว มีชีวิตอยู่ให้ยาวๆ ล่ะ ไอ้หนู»<br>
หัวหน้าพูดพร้อมกับจ้องอีกครั้ง ราวกำลังค้นหาอะไรบางอย่างในดวงตาของเจด<br>
«อะไร ถ้ามาเป็นพวกของฉัน อย่างน้อยเวลานายหาเงินไม่ค่อยได้ ก็ยังมีข้าวกิน ยอมขายเพื่อนบ้างอะไรบ้าง แล้วถ้าจับตัวได้ อาจจะให้เงินด้วยนะ»<br>
«ไม่ใช่ว่าใครๆ จะมาเป็นพวกของฉันก็ได้นะ ขืนเอาพวกไม่ได้เรื่องมาใช้งาน คนอื่นๆ คงได้เดือดร้อนกันพอดี»<br>
เจดตัดสินใจแล้ว<br>
«เข้าใจแล้ว จะเข้าเป็นพวกด้วย»<br>
«เยี่ยม พูดได้ดี ฉันถูกใจนายตั้งแต่แรกเลยล่ะ ดีใจสุดๆ เอาเป็นขอแนะนำพวกเพื่อนๆ ฉันก่อนแล้วกัน»<br>
ซอยในสลัมมีทางคดเคี้ยวมากมาย ลอดใต้ดิน ข้ามสะพาน เมื่อผ่านทางเดินอันสลับซับซ้อนมาได้ พวกเขาทั้งสองก็เข้าไปในบ้านหลังหนึ่ง ข้างในเป็นร้านเหล้าเล็กๆ<br>
«ที่นี่คือฐานทัพลับของพวกฉัน อย่าให้ใครเห็นตอนเข้ามาเด็ดขาดนะ คนที่เข้ามาครั้งแรกได้มีแต่ต้องให้พรรคพวกพาเข้ามาเท่านั้น»<br>
ด้านในนอกจากทั้ง 2 แล้วยังมีชายอีก 4 คน ด้านหลังเคาน์เตอร์มีชายแก่ท่าทางเหมือนบาร์เทนเดอร์ยืนอยู่<br>
«โอ้ว เด็กใหม่» «ยินดีที่ได้รู้จัก» «อย่าไปพูดข้างนอกสิ»<br>
ผู้คนมากมายร้องทักทายเขา<br>
เจดเพิ่งเคยมาที่นี่เป็นครั้งแรก แต่ไม่รู้ว่าทำไมเขาถึงรู้สึกโหยหาและคุ้นเคยจนบอกไม่ถูก แม้จะไม่ได้เป็นห้องที่สะอาดนัก แถมยังมืดสลัว แต่กลับสัมผัสได้ถึงความอบอุ่น<br>
หัวหน้าแนะนำชายแก่บาร์เทนเดอร์ให้รู้จักเป็นคนสุดท้าย เมื่อมองดีๆ จึงพบว่าชายแก่เสียแขนไปข้างหนึ่ง<br>
«ปู่ฟิลลิปเป็นผู้รับผิดชอบที่นี่ รุ่นพี่ใหญ่สุดของนายเลย ถ้าหิวก็มาหาปู่แกซะ ถึงรสชาติจะห่วยจนสะพรึง แต่ก็กินกันตายได้»<br>
«พูดอะไรหา ก้อนเนื้อตรงพุงแกน่ะมาจากอาหารที่ฉันทำทั้งนั้น!»<br>
เจดหลุดหัวเราะกับบทสนทนาหยอกล้อที่ไม่คิดไม่ฝันถึงมาก่อน<br>
«ยังเด็กอยู่เลย ฝีมือดีงั้นเหรอ»<br>
«อือ ขโมยเงินจากแก๊งตระกูลเดวิดที่หูตาไวพวกนั้นมาด้วย เรื่องความกล้านี่ต้องขอซูฮกเลย»<br>
«หมอนั่นมันลูกผู้ชายตัวจริงเลย แค่คิดว่าไอ้พวกนั้นจะหัวปั่นกันขนาดไหนก็สะใจแล้ว»<br>
|<br>
เจดมีพวกพ้องเป็นครั้งแรก พอผ่านไปครึ่งปี เขาก็กลมกลืนเข้ากับกิลด์ได้สนิท เขาสามารถใช้ชีวิตในแต่ละวันได้อย่างอุ่นใจ และอาจคิดได้ว่า นี่เป็นครั้งแรกที่เขาได้ใช้เวลาอย่างสนุกสนาน<br>
วันหนึ่ง เจดเล่าเรื่องอดีตของตัวเองให้หัวหน้าฟัง<br>
«เรื่องของพ่อ บอกตรงๆ ก็จำไม่ค่อยได้แล้ว แต่จำได้ว่าพ่อใจดีกับแม่ แล้วก็คอยตามใจผมตลอดเลย»<br>
«เมื่อก่อนแม่ก็เคยใจดี แต่พอพ่อตายไป แม่ก็เปลี่ยนไปเป็นคนละคน»<br>
«แม่เริ่มตีผมบ่อยขึ้นๆ น้อยมากที่จะมีโอกาสได้กินข้าวอิ่มท้องสักมื้อ»<br>
«ทีนี้ ผมก็เลย ลงมือกับแม่...»<br>
 เขาเล่าเรื่องอันเลือนรางที่ไม่อยากแม้แต่จะนึกถึง หัวหน้าฟังอย่างเงียบเชียบ<br>
เมื่อเขาเล่าจนจบ หัวหน้าก็พูดขึ้นมาว่า<br>
«นายอยากมีชีวิตอยู่ คิดแบบนั้นใช่ไหมล่ะ งั้นที่ทำมาก็ถูกแล้ว ทั้งหมดเลย»<br>
แล้วเขาก็ดึงเจดที่กำลังร้องไห้เข้ามากอดไว้กับอก<br>
|<br>
ฐานทัพลับถูกคู่อริกลุ่มหนึ่งบุกจู่โจม ทำให้หัวหน้ากับพวกพ้องคนอื่นเสียชีวิต เจดรับรู้ข่าวนี้ขณะที่กำลังนอนอยู่ในบ้านตัวเอง หลังจากเข้ากิลด์ได้เกือบ 1 ปี เขาก็ค่อยๆ เก็บหอมรอมริบจนเช่าห้องได้<br>
เมื่อรีบรุดไปฐานทัพลับ พวกพ้องที่มาบอกข่าวก็ห้ามเขาไว้<br>
«อย่าไปเลย อีกฝ่ายคือพวกแก๊งเดวิดนะ ไปคนเดียวไม่มีทางชนะหรอก»<br>
«ฉันไม่ได้สนว่าจะแพ้หรือชนะ!»<br>
เจดปัดมือของพวกพ้องออก แล้วมุ่งไปที่ฐานทัพลับทันที<br>
|<br>
หลังจากนั้นพวกพ้องคนอื่นจึงตามมาสมทบทีหลัง ภาพที่พวกเขาเห็นคือ ภาพของเจดร้องไห้อยู่เหนือกองศพที่ซ้อนทับกันเป็นภูเขา<br>
|<br>
- จบ -<br>","ch07_b.swf","3391_011"
97,1,"ปี 3392 «โซ่ตรวน»",1,"«รายงานจบแค่นี้ขอรับ»<br>
เบลซกลับมาแพนเดโมเนียมเพื่อรายงานภารกิจ<br>
«จากข้อมูลที่มี ลอนส์บราวด์ต้องมีผู้ปนเปื้อนอยู่แน่นอนครับ จัดการไปหรือยัง»<br>
หัวหน้าของเบลซถามอย่างนิ่มนวลผิดกับโทนเสียงเชือดเฉือน<br>
ดูเหมือนว่าแม็กซ์จะไม่ได้รายงานรายละเอียดไปด้วย<br>
หลังจากคิดอยู่ครู่หนึ่ง เบลซจึงตอบไปว่า<br>
«แค่ยืนยันที่อยู่ขอรับ ไม่มีอะไรผิดพลาด»<br>
«แค่ยืนยันแล้วก็กลับมาเหรอครับ»<br>
«ครั้งนี้ เป้าหมายคือไปเก็บรวบรวมของที่ว่าขอรับ จึงหลีกเลี่ยงความเสี่ยงที่ไม่จำเป็นขอรับ»<br>
คำตอบของเบลซทำตอบหัวหน้าผู้ไม่เคยหุบยิ้มถึงหน้าหมองลงไปชั่วครู่<br>
«...ทราบแล้วครับ สรุปว่าเป็นเช่นนั้นแล้วกัน»<br>
เสียงกดแผงควบคุมที่ดังตลอดการสนทนาหยุดลง ดูเหมือนว่าจะยอมเชื่อแล้ว<br>
«เหนื่อยหน่อยนะครับ เดี๋ยวจะไปเยี่ยมน้องสาวเหรอ»<br>
«คือวันก่อนเธอฟื้นขึ้นมาแล้วน่ะขอรับ»<br>
«ถ้าหายสนิทเร็วขึ้นสักวันนึงก็ยังดีนะครับ»<br>
รอยยิ้มของหัวหน้ากลับมาเป็นรอยยิ้มที่เขาคุ้นเคยดี รอยยิ้มที่ทำให้เบลซหงุดหงิด<br>
«ขอบคุณมากขอรับ ขอตัวก่อน»<br>
«เอานี่ไปด้วยสิครับ ของอวยพรให้ฟื้นตัวครับ»<br>
หัวหน้ายื่นถุงเล็กๆ ให้เบลซ ค่อนข้างหนักพอสมควร<br>
«เอาให้น้องสาวทั้งๆ อย่างนั้น หรือจะเอาไปขายเป็นเงินก็ได้นะครับ»<br>
เบลซกล่าวขอบคุณอย่างซาบซึ้ง แล้วออกจากที่นั่น<br>
ข้างในถุงคือเงินทองล้ำค่า แถมยังเป็นปริมาณไม่ใช่น้อยๆ เบลซสับสนในความกรุณาของหัวหน้าตนพร้อมกับรู้สึกขอบคุณไปด้วย<br>
|<br>
เบลซอดกลั้นความรู้สึกร้อนรน มุ่งหน้าไปโรงพยาบาล<br>
แม้จะได้รับการติดต่อว่าน้องสาวของเขาฟื้นขึ้นมาแล้ว แต่เขากลับติดภารกิจอยู่ที่พื้นดิน วันนี้จึงจะเป็นวันแรกที่ได้พบ<br>
แม้จะด้วยนวัตกรรมของโรงพยาบาลในแพนเดโมเนียม แต่ก็ไม่มีวี่แวนว่าจะฟื้นขึ้นมาถึง 3 ปี เขาถึงกับเคยยอมแพ้ครึ่งๆ กลางๆ ว่าอย่างน้อยก็ยังมีชีวิตอยู่ แค่นั้นก็พอแล้ว<br>
เบลซมาถึงหน้าห้องคนป่วย สูดหายใจเข้าลึกๆ หนึ่งครั้ง แล้วจึงเปิดประตูออก ที่อยู่ด้านในไม่ใช่น้องสาวที่ถูกห้อมล้อมด้วยม่านใสซึ่งไม่สามารถพูดอะไรได้อีกแล้ว<br>
«เมเลีย»<br>
เสียงเรียกชื่อของน้องสาว สั่นเครือ<br>
«พี่คะ»<br>
แม้จะเป็นเสียงเล็กๆ ฟังดูอ่อนแรง แต่ก็ออกเสียงออกมาชัดเจนแล้ว<br>
«พี่คงต้องลำบากเพราะหนูน่าดูเลยใช่ไหม...ขอโทษนะคะ»<br>
«ไม่เป็นไร แค่ได้พูดคุยกับเธอแบบนี้อีก พี่ก็มีความสุขแล้วล่ะ»<br>
เบลซกุมมือของเมเลีย ก่อนหน้านี้มีเพียงเบลซฝ่ายเดียวที่กุมมือของเธอ แต่มาตอนนี้อีกฝ่ายกุมมือเขาตอบแล้ว แม้จะด้วยเรี่ยวแรงน้อยนิดก็ตาม<br>
«ถ้าหนูหายแล้ว จะกลับบ้านไหมคะ อยากกลับด้วยกันจังเลย...»<br>
«อื้อ กลับอยู่แล้วสิ กลับไปอยู่เหมือนเมื่อก่อน»<br>
เบลซกุมมือของเมเลียแน่น<br>
«ขอโทษที่ปล่อยให้อยู่คนเดียวมานาน หลังจากนี้อยู่ด้วยกันตลอดไปเลยนะ»<br>
«ดีจัง»<br>
น้ำตาไหลรินจากดวงตาของเมเลียไม่ขาดสาย เบลซยื่นมือไปเช็ดออกอย่างเบามือ<br>
«บ้านที่คุณพ่อคุณแม่เคยอยู่ จะเป็นยังไงบ้างนะ...»<br>
3 ปีก่อน ตอนที่อาการป่วยของเมเลียกำเริบหนักขึ้นจนเสี่ยงที่จะเป็นอันตรายถึงชีวิต เขาจึงย้ายเธอมาที่นี่<br>
«ถ้ากลับไปแล้วจะทำอาหารให้พี่ทานนะคะ ถึงจะสู้คุณแม่ไม่ได้ก็เถอะ»<br>
เมเลียพูดอย่างเขินอาย เบลซไม่ได้เห็นรอยยิ้มแบบนั้นของเมเลียมาหลายปีแล้ว<br>
|<br>
«แล้วจะมาใหม่นะ»<br>
จริงอยู่ว่าการทำงานเป็นแขนขาให้พวกเอ็นจิเนียร์นั้นใช่ว่าจะไม่มีปัญหา แต่เมื่อเทียบกับรอยยิ้มของน้องสาวเขาแล้วถือว่าเป็นเพียงเรื่องเล็กน้อยเท่านั้น<br>
«อื้ม»<br>
เวลาเยี่ยมหมดลงอย่างรวดเร็วราวกับเพิ่งผ่านไปไม่นาน เขาออกจากห้องไปอย่างอาลัยอาวรณ์<br>
|<br>
เมื่อออกมาจากโรงพยาบาลแล้ว ยังมีเวลาพอสมควรกว่าจะมืด เบลซจึงเดินไปพลางคิดถึงเรื่องหลังจากนี้ไปด้วย<br>
|<br>
เขารู้สึกว่าเขาต้องคิดถึงเรื่องหลังจากนี้เมื่อเมเลียฟื้นตัวแล้วอย่างจริงจังอีกครั้ง<br>
แม้เมเลียจะฟื้นแล้วจริงๆ แต่เรื่องมันไม่ใช่ง่ายๆ แค่นั้น การจะทำให้เธกลายเป็นเจ้าหญิงนิทราอีกครั้งไม่ใช่เรื่องยากสำหรับพวกนั้นไปเลย<br>
เขารู้แล้วว่าพวกเอ็นจิเนียร์หลอกใช้เขาโดยใช้น้องสาวเป็นโซ่ตรวนล่ามเขา<br>
หรือเขาควรจะยอมเป็นอินควิซิเตอร์ เป็นเบี้ยล่างของพวกเอ็นจิเนียร์ต่อไปหรือเปล่า ไม่สิ จริงๆ แล้วเขาจะยังทนเป็นอินควิซิเตอร์ต่อไปได้หรือเปล่า<br>
เบลซถามตัวเอง<br>
|<br>
เธอบอกว่าอยากกลับบ้านที่เคยอยู่ ความปรารถนาของเธอก็คือความปรารถนาของข้า อยากกลับไปอยู่เหมือนเมื่อก่อนเท่าที่จะทำได้ ถ้ายังเป็นอินควิซิเตอร์ต่อไป จะมีโอกาสสูงมากที่ทำความปรารถนานั้นให้เป็นจริงไม่ได้ ผู้ปนเปื้อนพวกนั้นก็เป็นอดีตกองทัพที่ยังมีชีวิตรอดซึ่งยังมีพลังพิเศษอยู่เหมือนกับตัวเองนั่นแหละ<br>
หลังจากนี้อาจจะเป็นเรื่องที่ข้าเองคงทำสำเร็จโดยไร้รอยขีดข่วนไม่ได้<br>
เกิดตายไประหว่างทำภารกิจ เมเลียจะเป็นอย่างไรต่อไปเล่า<br>
พวกนั้นคงไม่ยอมรักษาต่อให้อยู่แล้ว<br>
ถ้าข้าตายไป มีโอกาสสูงมากที่เมเลียเองจะโดนฆ่าด้วย<br>
แค่เรื่องนั้น แค่เรื่องนั้นเท่านั้นที่ยอมไม่ได้เด็ดขาด<br>
ถ้ากำจัดผู้ปนเปื้อนหมดแล้ว พวกเอ็นจิเนียร์จะทำยังไงกับข้า<br>
เพราะข้าเองก็เป็นหนึ่งในผู้ปนเปื้อนเหมือนกัน<br>
คงกลับไปบนพื้นดินไม่ได้แน่ๆ คิดในแง่ดีอาจจะโดนกักบริเวณอยู่ที่นี่ แต่ในแง่ร้ายก็คงจะถูก «กำจัด» ไปด้วย<br>
|<br>
เขาไม่ได้เกลียดแพนเดโมเนียม หนำซ้ำที่นี่ยังเป็นที่รักษาเมเลีย เป็นสถานที่ที่เธอปลอดภัย<br>
แต่ที่นี่คือที่ที่เขากับเธอควรอยู่แน่หรือ?<br>
เขาไม่คิดแบบนั้นเลยแม้แต่น้อย เขาเป็นเพียงตัวหมากใช้แล้วทิ้งเท่านั้น แค่ให้ผู้ปนเปื้อนไปกำจัดผู้ปนเปื้อนด้วยกันเอง<br>
ต้องลงมือทำอะไรสักอย่างแล้ว เพื่อหนีออกไปจากแพนเดโมเนียมนี่<br>
|<br>
เบลซตกอยู่ในห้วงภวังค์พลางเดินเล่นในสวนสาธารณะอุดมไปด้วยสีเชียวชอุ่ม เหนือศีรษะมีผืนฟ้าครามที่ยังคงเป็นเหมือนเคย ท้องฟ้าที่ปกติจะเคยลบล้างความกังวลใจให้รู้สึกปลอดโปร่ง แต่คราวนี้เขารู้สึกเหมือนมันเป็นหลังคาสีฟ้าหนาหนักที่จะตกลงมาบดขยี้อนาคตของเขาและน้องสาว<br>
|<br>
- จบ -<br>","ch10_b.swf","3392_004"
77,1,"ปี 3382 «ดื่มอวยพร»",1,"พวกอาร์ชิบัลท์มาถึงที่ตั้งค่าย แต่กลับไม่พบใครซักคน<br>
«มีใครอยู่ไหม ไม่มีใครอยู่เลยเหรอ!»<br>
เขาแหวกเศษหินเศษอิฐเข้าไปเรียกหาคน แต่กลับไม่มีใครตอบกลับมาเลย แม้แต่ศพของกองทัพกบฏหรือกองทัพราชอาณาจักรก็ไม่พบแม้แต่คนเดียว<br>
แม้ที่ตั้งค่ายจะถูกทำลายเสียย่อยยับ แต่กลับไม่มีร่องรอยการต่อสู้จากทั้งสองกองทัพเลยแม้แต่น้อย<br>
หรืออาจจะหนีไปได้หมดก่อนจะถูกโจมตีงั้นเหรอ<br>
«วิล»<br>
«...เวลาแบบนี้ มีที่รวมตัวแค่ไม่กี่ที่หรอก พาฉันไปที»<br>
พาลันไทน์ลองครุ่นคิดคำถามของอาร์ชิบัลด์ แล้วเอ่ยบอกชื่อสถานที่ด้วยเสียงแผ่วเบา<br>
«เข้าใจแล้ว ลองไปที่ที่ใกล้ที่สุดก่อนแล้วกัน»<br>
แม้ม้าจะดูเหนื่อยมากแล้ว แต่เขาก็หยุดพักไม่ได้ หากกองทัพกบฏถูกโจมตีเข้าจริงๆ เขาก็ควรจะไปหาให้เร็วที่สุดเท่าที่จะทำได้ โชคดีที่อาการป่วยของพาลันไทน์ดูจะทรงตัวแล้ว<br>
|<br>
อาร์ชิบัลท์ชวนพาลันไทน์คุยเมื่ออยู่บนหลังม้า<br>
«นี่ วิล โรคกูลด์นั่น ถ้ามีคนบอกว่ามันรักษาหายได้ นายจะทำยังไง»<br>
พาลันไทน์เอ่ยตอบ<br>
«หมายความว่าไง»<br>
«ฉันว่าถ้ามีโอกาส แม้จะแค่นิดเดียวก็ยังดี ลองเสี่ยงดูก็ไม่เลวนะ»<br>
แม้บนผืนดินจะไม่มีหมอคนไหนที่รู้วิธีรักษา แต่วิชาของเหล่าเอ็นจิเนียร์ที่อาศัยอยู่บนแพนโดเนียม นครลอยฟ้า อาจจะมีวิธีรักษาก็เป็นได้ อาร์ชิบัลท์คิดเช่นนั้น<br>
หากไปที่ฐานทัพนั้นได้ ก็คงให้พวกหมอช่วยดูอาการของพาลันไทน์ได้ด้วย<br>
«...ไม่เป็นไรหรอก ถึงพวกราชอาณาจักรจะยังดิ้นรนไม่เข้าท่าอยู่ แต่มันก็ขึ้นอยู่กับเวลาแล้วล่ะ»<br>
«พวกนั้นต้องพอมีเส้นสายกับพวกหมอบ้างสิ พวกเอ็นจิเนียร์ ถ้าเป็นพวกนั้น...»<br>
เขาไม่รู้หรอกว่าพวกเอ็นจิเนียร์จะยอมรักษาปุถุชนคนนอกหรือไม่ แต่ก็มีค่าพอที่ลองเสี่ยงดู<br>
«ไม่เอาน่า อาร์ช ฉันเหนื่อยแล้วนะ...»<br>
พาลันไทน์บอกปัดคำแนะนำของอาร์ชิบัลท์อย่างหมดเรี่ยวแรง อาร์ชิบัลท์จึงล้มเลิกที่จะเกลี้ยกล่อม แล้วควบม้ามุ่งหน้าต่อไปเงียบๆ<br>
|<br>
อาร์ชิบัลท์รู้สึกได้ถึงความผิดปกติ<br>
เขาถูกล้อมอยู่<br>
ไม่นานเมื่อครู่นี้ เขาเผลอประมาทลืมสังเกตการณ์พวกเดียรัจฉาน<br>
ร่างอ้วนท้วม หูหมูเหมือนแตรเล็กๆ เล็บกุดๆ แต่แหลมคม ต้องเป็นพวกเดียรัจฉานที่มาจากอีกฝั่งของน้ำวนไม่ผิดแน่<br>
แถมมันดูตื่นๆ อีกด้วย<br>
ถ้ามีแค่ตนคนเดียวก็คงจะพอหาทางล่อให้หนีไปได้ แต่มีพาลันไทน์ซ้อนท้ายเขาอยู่ด้วยแบบนี้ คงไม่มีทางควบม้าหนีแบบโลดโผนได้นัก<br>
«จับให้แน่นๆ นะ»<br>
เหล่าเดียรัจฉานค่อยๆ วิ่งล้อมเข้ามาใกล้ขึ้น ด้านอาร์ชิบัลท์เองก็กุมบังเหียนแน่นพร้อมกับยกปืนขึ้นมา รอจังหวะ<br>
เมื่อเดียรัจฉานเข้ามาใกล้ในระยะประมาณ 20 อัลเล พวกมันทั้งหมดก็วิ่งกรูเข้ามาพร้อมกันทีเดียว อัตราเร่งและความเร็วซึ่งไม่เข้ากับร่างกายขนาดยักษ์นั้นทำเอาแผ่นดินสะเทือน<br>
พร้อมๆ กับเสียงปืนที่ดังขึ้นหนึ่งนัด กระสุนพุ่งตรงเข้าใส่เดียรัจฉานด้วยความเร็วและความแม่นยำซึ่งยากที่จะเชื่อว่าเขาเล็งด้วยมือเดียว<br>
แม้เขาจะเห็นว่าเขายิงโดนเดียรัจฉานไม่ผิดแน่ แต่ลูกตะกั่วไม่สามาระเจาะทะลุผิวหนังของเดียรัจฉานจากโลกคู่ขนานได้เลย<br>
แม้มันจะเซไปบ้างเนื่องจากถูกโจมตี แต่ความความเร็วก็ไม่ได้ลดลงซ้ำยังวิ่งตรงเข้ามาหาเขาเรื่อยๆ<br>
อาร์ชิบัลท์ไม่ได้หวั่นเกรงใดๆ เขาตัดสินใจเปลี่ยนเป้าหมายในเวลาเพียงครู่เดียว คราวนี้ไม่ใช่ตัวเดียรัจฉาน แต่เป็นเงาที่แทบเท้าของมัน<br>
กระสุนยิงไปโดนพื้นที่ไม่มีอะไร แต่กลับหยุดการเคลื่อนไหวของเดียรัจฉานได้ พวกมันหยุดรุกเข้ามา แล้วล้มลง ณ ตรงนั้น<br>
ในขณะที่เดียรัจฉานตัวอื่นดูจะไม่เข้าใจว่าเกิดอะไรขึ้นจนเกิดโกลาหลวุ่นวาย เขาก็ฟาดแส้ลงที่ม้า ควบผ่านเดียรัจฉานตัวที่ล้มลงหนีออกจากวงล้อมไป<br>
|<br>
พวกอาร์ชิบัลท์ลงจากม้า ทอดสายตามองไปที่เมืองซึ่งมีแมกไม้ล้อมรอบ<br>
«ที่นี่แน่นะ»<br>
«อือ เมืองนี้กองทัพกบฏกับคนที่สนับสนุนเป็นคนสร้างขึ้น»<br>
เมื่อเดินเข้าไปใกล้คนเฝ้าประตูที่มองมาทางพวกเขาอย่างหวาดระแวง พาลันไทน์ก็เอ่ยทักอย่างเป็นกันเองว่า<br>
«ฉันพาลันไทน์เอง ขอโทษทีนะ ช่วยเปิดประตูทีสิ»<br>
คนเฝ้าประตูซึ่งตีหน้าขึงขังมาตลอด เมื่อรู้ว่าคนที่ตรงหน้าตนเป็นใคร สีหน้าของเขาก็พลันสดใสขึ้นในบัดดล<br>
«....ครับ!»<br>
ยังไม่ทันจะก้าวเข้าไปในเมือง เหล่าทหารและชาวบ้านต่างก็รีบวิ่งเข้ามาหาพาลันไทน์เพื่อร้องต้อนรับต่อๆ กันไปเรื่อยๆ อย่างไม่ขาดสาย<br>
«พาลันไทน์!» «พาลันไทน์กลับมาแล้ว!» «ขอต้อนรับทหารกล้า!»<br>
«ยินดีต้อนรับกลับบ้าน!» «ดีจังที่ยังปลอดภัย!» «ท่านพาลันไทน์!»<br>
ไม่รู้เพราะโครงสร้างของเมืองด้วยหรือเปล่า แต่เสียงเซ็งแซ่ของผู้คนที่เขาไม่ได้เคยได้ยินมาก่อน ทำให้อาร์ชิบัลท์ตกใจเล็กน้อย<br>
พาลันไทน์ยิ้มรับเหล่าผู้คน ไม่แสดงท่าทีเจ็บป่วยเลยแม้แต่น้อย<br>
แม้เจ้าตัวจะพูดเองว่าต่อให้ตัวเองตายไปการปฏิวัติก็จะสำเร็จลุล่วง แต่อย่างไรดูท่าชายคนนี้ก็จำเป็นต่อการปฏิวัติจริงๆ<br>
เมื่อลองมองคนที่มาโห่ร้องต้อนรับ อาร์ชิบัลท์ก็สะดุดตากับใบหน้าอันคุ้นเคย<br>
«ดูเหมือนพวกคนที่อยู่ในที่ตั้งค่ายจะหนีมาที่นี่ได้หมดเลยนะ»<br>
«อื้อ ดีจริงๆ »<br>
เมื่อผ่านฝูงชนออกมาได้ เขาก็เห็นผู้หญิงคนหนึ่ง เป็นคนที่อาร์ชิบัลท์รู้จักเป็นอย่างดี<br>
«เชล่า»<br>
«วิล!»<br>
ทั้งสองเรียกชื่อของกันและกัน เชล่ารีบวิ่งเข้ามาหาพาลันไทน์ แล้วโผเข้ากอดอย่างแรง<br>
«ขอบคุณสวรรค์ ขอบคุณจริงๆ ตอนฉันได้ยินว่าคุณถูกพวกทหารราชอาณาจักรจับตัวได้ ฉัน....»<br>
«อย่าร้องเลย เชล่า»<br>
«ร่างกายล่ะ เป็นไงบ้าง»<br>
«บอกตรงๆ ตอนนี้ฉันเหนื่อยมากเลยล่ะ อาการกำเริบขึ้นบ่อยด้วย ฉันคงอยู่ได้อีกไม่นานหรอก»<br>
«ไม่เป็นไร พักสักหน่อยเถอะ ต้องดีขึ้นแน่นอน»<br>
เมื่อคลายอ้อมกอด สายตาที่ทั้งสองมองอีกฝ่าย สัมผัสได้ถึงความไว้วางใจอย่างแรงกล้า หลังจากนั้นเชล่าหันมาหาอาร์ชิบัลท์ แล้วพูดขึ้นว่า<br>
«ขอบคุณมาก อาร์ชิบัลท์ ถ้าเธอไม่ยอมฟังคำขอร้องดันทุรังของฉันล่ะก็....»<br>
เชล่าบอกเขาเรื่องพาลันไทน์ตกอยู่ในอันตรายผ่านทางจดหมาย เขาไม่ได้พบเธอมาสักพักแล้ว<br>
«อะไร แค่กำลังอยากเจอหน้าบ้างพอดี ไม่ต้องใส่ใจอะไรมากหรอก»<br>
«ขอบคุณมากๆ จริงๆ เท่านี้ก็ได้อยู่พร้อมหน้าพร้อมตากันทั้งครอบครัวเสียที»<br>
อาร์ชิบัลท์พึ่งสังเกตเมื่อเธอก้มหน้ามองลงบริเวณท้องที่นูนขึ้นมาอย่างเห็นได้ชัด<br>
«สมาชิกครอบครัวคนใหม่เหรอ»<br>
พาลันไทน์พูดขึ้น<br>
«ลูกเหรอ!»<br>
«จ้ะ ชีวิตใหม่ ลูกของคุณ»<br>
เชล่าตอบพาลันไทน์ด้วยรอยยิ้มสดใส อาร์ชิบัลท์รู้สึกถึงความมีชีวิตชีวาที่กลับมาบนใบหน้าของพาลันไทน์<br>
พาลันไทน์เข้าโผกอดเชล่าอีกครั้ง<br>
|<br>
«จะดีเหรอ ดึกป่านนี้ไม่ต้องไปอยู่กับเชล่าเหรอ»<br>
ในร้านเหล้าโทรมๆ กลางดึก อาร์ชิบัลท์หันไปพูดกับพาลันไทน์ที่อุส่าห์มาหาเขา<br>
«เชล่าหลับไปแล้วล่ะ คงเหนื่อยเพราะเรื่องนั้นด้วยมั้ง»<br>
«เรื่องการรักษา ลองคิดดูอีกรอบเถอะ»<br>
«นั่นสินะ...»<br>
พาลันไทน์ลังเล ชายที่มีความกล้าในการตัดสินใจอย่างเขา กลับมาลังเลแบบนี้ เป็นภาพที่หาได้ยาก<br>
«ทิ้งเชล่ากับลูกไว้ไม่ได้ไม่ใช่รึไง»<br>
«อือ นั่นสินะ อาร์ช ฉันรบกวนนายได้ไหม»<br>
«ได้สิ ไม่มีปัญหาอยู่แล้ว»<br>
«โทษทีนะ»<br>
«คืนนี้ต้องดื่มฉลอง ให้กับลูกคนใหม่ของนาย»<br>
อาร์ชิบัลท์และพาลันไทน์ชูแก้วขึ้น<br>
|<br>
พาลันไทน์ได้รับคำอธิบายสุดท้ายหน้าเรือบินของเอ็นจิเนียร์<br>
«นั่นเป็นคำอธิบายคร่าวๆ วิธีการรักษาโรคกูลด์ พวกข้าเองก็ยังวิจัยอยู่เหมือนกัน จะเกิดอะไรขึ้นบ้างก็ไม่รู้หรอก แบบนั้นก็ไม่เป็นอะไรรึ»<br>
«ไม่เป็นไร ลาห์ม ฉันยังมีอนาคตที่อยากเห็นด้วยตาคู่นี้อยู่ เพราะงั้นขอเดิมพันกับนี่แหละ»<br>
พาลันไทน์กับรามก้าวขึ้นเรือบิน ย่างก้าวของพาลันไทน์นั่นช่างดูเบาหวิว<br>
«ขอโทษอะไรหลายๆ อย่างด้วย อาร์ชิบัลท์ ฉันขอบคุณจนไม่รู้จะขอบคุณยังไงเลยล่ะ»<br>
«ไม่ต้องใส่ใจหรอก รีบๆ ไปรักษาตัวซะ ทุกคนรออยู่นะ»<br>
|<br>
- จบ -<br>","ch08_b.swf","3382_011"
8,1,"ปี 3389 «หลบหนี»",1,"«ไอแซค...»<br>
เขาดึงดาบไม้ที่ปักอยู่บนดินและนำมันกลับไปไว้ที่เดิม<br>
เอวาริสท์นึกถึงอดีตในตอนที่เขากำลังมองดาบไม้สองเล่ม<br>
|<br>
ทหารยกกำลังทั้งหมดมุ่งต่อสู้ตั้งแต่ต้นจนจบ ด้วยมาตรการแห่งดวงตา «ดิ อาย» มหาน้ำวน <โพรฟองด์><br>
ผลลัพธ์นั้นคุ้มค่า ในไม่ช้า ดวงตา «ดิ อาย» ตั้งท่าจะหายไป<br>
แต่เหล่าทหารที่มุ่งหน้าเข้าไปในใจกลางไม่กลับมาเลย<br>
«ช้าจัง มัวทำอะไรกันอยู่นะ แบบนี้ก็แย่น่ะสิ»<br>
ไอแซคไม่ข่มความหงุดหงิดของตนเลย<br>
«อย่าใจร้อนไปน่า»<br>
ถึงกระนั้น การที่ดวงตา «ดิ อาย» กำลังเลือนหายไป หมายความว่าแผนการประสบความสำเร็จ<br>
เอวาริสท์ไม่ได้สงสัยการกลับมาอย่างล่าช้าของพวกพ้องเลย<br>
|<br>
เหตุผลง่ายๆ จากประสบการณ์ ถ้าสมาชิกที่บุกเข้าไปไม่ได้ออกมาจากใจกลางหมายความว่ามีอันตรายไม่ผิดแน่<br>
เขากำลังรอสมาชิกที่เข้าไปในใจกลางอยู่รอบนอก และหาช่องทางในการถอนกำลัง นี่เป็นหน้าที่ที่ยากสำหรับพวกเอวาริสท์<br>
«บ้าเอ๊ย พวกหัวหน้าทีมยังไม่มาอีกเรอะ!»<br>
การหายไปของน้ำวน <โพรฟองด์> ใกล้เข้ามาแล้ว พวกเขารอพวกพ้องพลางสู้รบกับตัวประหลาดที่โผล่มาอย่างว่องไว การต่อต้านถึงขีดสุดแล้ว<br>
«ถ้าเป็นแบบนี้พวกเราถูกดูดหายไปแน่»<br>
«ถอยเร็ว!»<br>
ตอนที่จะแยกตัวออกมาด้วยความไม่เต็มใจนัก เสียงเครื่องยนต์ของเรือดังขึ้นจนถึงเมื่อสักครู่ก็หยุดลง ราวกับเครื่องหยุดทำงาน<br>
«เรือทางนั้นเป็นยังไงบ้าง»<br>
«ใช้ไม่ได้ ไม่ทำงานเลย»<br>
ไม่ใช่แค่พวกตนเท่านั้น กองอื่นก็เกิดเรื่องเดียวเช่นกัน<br>
|<br>
«เอวา!»<br>
ไอแซคคุ้มกันการโจมตีจากตัวประหลาดที่ตามมา ซึ่งจู่โจมใส่จุดบอดของเอวาริสท์<br>
เขาสามารถป้องกันการโจมตีแรกได้ แต่หลบหลีกการโจมตีครั้งต่อไปไม่ได้<br>
ไอแซคกดตาข้างขวาพร้อมกับส่งเสียงร้อง<br>
«ไอแซค!»<br>
«ไม่เป็นไร แผลถากๆ น่ะ»<br>
ไอแซคถอดเสื้อท่อนบนและฉีกชายเสื้อมาพันตาขวา ผ้าถูกย้อมเป็นสีแดงเข้มทันที แต่ก็ทำได้แค่ช่วยให้ใจชื่นขึ้นเท่านั้น<br>
พวกตัวประหลาดคาดการณ์ไว้แล้วว่าเหล่ากองทหารจะเสียกระบวนทัพ จึงไล่ตามพวกเขามาเป็นจำนวนมากทีเดียว<br>
|<br>
«ขึ้นมา!»<br>
มันเป็นเสียงที่คุ้นเคย แต่ไม่น่าจะได้ยินที่นี่<br>
เสียงที่อยู่ข้างหน้านั้นคือ ลาห์ม «เทคโนกราต» ช่างเครื่องกลระดับสูงที่จะไม่ปรากฏตัวในสนามรบเด็ดขาด<br>
«ทำไมมาอยู่ที่นี่!»<br>
ผู้เฒ่าพูดขัดคำถามของเอวาริสท์อย่างรวมเร็ว<br>
«โทษที จะคุยตอนนี้ก็เสียดายเวลา พวกเราแค่เตรียมการก็เต็มกลืนแล้ว»<br>
พวกเขากระโดดขึ้นเรือของช่างเครื่องกลระดับสูง<br>
«ที่เหลือก็ต้องหนีด้วยขาของพวกแกเองแล้วล่ะ ฉันต้องช่วยให้ได้อีกสักคน»<br>
พอทั้งสองลงที่ส่วนขอบนอกของน้ำวน เรือก็บินกลับเข้าไปในใจกลางอีกครั้ง<br>
ลาห์มพูดตอนจะกลับไปว่า<br>
«ห้ามกลับไปที่กรมทหารนะ ซ่อนตัวซะ»<br>
พวกเอวาริสท์ก็ถูกปล่อยทิ้งไว้โดยไม่มีเวลาให้ซักถาม<br>
|<br>
พวกเขาเดินมาไกลจากดวงตา «ดิ อาย» ได้นิดหน่อย ไอแซคเดินก้าวเท้าหนักๆ ด้วยความรีบร้อน<br>
«อ๊ากกก...!»<br>
บาดแผลที่ได้มาจากตัวประหลาดนั้นน่าจะไม่ธรรมดา<br>
ถ้าตามปกติแล้วจะสามารถรักษาให้หายได้ด้วยหน่วยแพทย์ แต่คราวนี้ทำแบบนั้นไม่ได้<br>
ไอแซคร้องครางไปเรื่อยๆ<br>
สิ่งที่ไหลออกมาจากตาขวาไม่ได้มีเพียงของเหลวสีแดงเข้ม แต่มีของเหลวสีเหลืองปนลงมาด้วย<br>
จะปล่อยบาดแผลไว้แบบนี้ไม่ได้แล้ว<br>
«ทนไว้จนกว่าจะถึงเมืองนะ ต้องให้หมอตรวจดูให้เร็วที่สุด»<br>
«หมอเหรอ หมอสินะ... ถ้าอาการแย่ลงตรงนี้ ก็ทำอะไรไม่ได้นอกจากจะไปที่แพนเดโมเนียม งั้นก็ต้อง...»<br>
ไอแซคเอาผ้าที่พันตาขวาออก<br>
«เราจะมาหวังลมๆ แล้งๆ ไม่ได้หรอกนะ ว่างั้นมั้ย เอวา»<br>
รอบๆ ตาขวาของไอแซคที่สะท้อนในดวงตาของเอวาริสท์นั้น ได้สูญเสียสีเดิมของมันไป และกำลังกลายเป็นสิ่งที่ไม่น่าชวนมอง<br>
ไอแซคยื่นมือขวาไปยังตาขวา สัมผัสลูกตาและควักมัน<br>
เขาไม่หยุดมือแม้จะร้องด้วยความทรมานก็ตาม<br>
สิ่งที่เคยเป็นลูกตาของไอแซคหล่นลงบนพื้น<br>
«แบบนี้ก็คงพอจะบรรเทาความเจ็บปวดลงไปได้บ้างละนะ»<br>
พอพูดดังนั้นไอแซคก็เหยียบขยี้สิ่งที่เคยฝังอยู่บนใบหน้าของตนเองทิ้ง<br>
|<br>
ทั้งสองยังคงเดินทางไปเขตชายแดนเรื่อยๆ อาหารก็หามาได้ด้วยตนเอง พวกเขาใช้ชีวิตโดยไม่ให้เตะตาคนตามคำพูดของอาจารย์ลาห์ม<br>
เมื่อเวลาผ่านไป พวกเขาก็ค่อยๆ เข้าใจสถานการณ์ทีละน้อย ถึงจะเป็นเมืองชายแดน แต่ก็มีข่าวมาถึง สุดท้ายน้ำวนก็หายไปหมดสิ้น และกองทหารของพวกเขาก็พินาศทั้งหมด กรมทหารคือวีรบุรุษที่เสี่ยงชีวิตเพื่อช่วยโลกเอาไว้ เนื้อข่าวบอกว่าทหารทุกคนต่อสู้จนถึงวาระสุดท้าย<br>
เอวาริสท์รู้ได้ทันทีว่าพวกตนถูกทอดทิ้ง ไม่ว่าจะมีผลงานแบบไหนอยู่เบื้องหลัง พวกตนก็ถูกทอดทิ้งอย่างไม่แยแสอยู่ดี<br>
แต่ก็แปลกใจที่ตนเองไม่รู้สึกโกรธเลย ทุกคนเตรียมพร้อมที่จะตายอยู่แล้ว ไม่มีใครคิดว่าจะมีชีวิตรอดและได้ชื่อเสียงเกียรติยศหรือทรัพย์สมบัติเลย<br>
ถ้าหากโลกในตอนนี้ไม่จำเป็นต้องมีพวกเขาแล้วล่ะก็ เขาก็เปลี่ยนแปลงโลกนี้เอง เขาอยากทำแบบนั้นอย่างแรงกล้า จะไม่ให้ใครต้องตายอย่างไร้ประโยชน์ เพราะที่พวกเขามีชีวิตรอดมาต้องมีความหมายอย่างแน่นอน<br>
|<br>
สุดชายป่า เป็นกำแพงเมืองอยู่ตรงเส้นขอบฟ้า<br>
«ในที่สุดพรุ่งนี้ก็จะไปถึงเมืองกันสักที»<br>
พวกเอวาริสท์เดินทางไปถึงสุดเขตจักรวรรดิแกรนเดเลเนียแล้ว<br>
«จากนี้จะเอาไง»<br>
ไอแซคถาม<br>
«ก็ไม่มีที่ให้กลับแล้วนี่»<br>
«เออ นั่นสินะ»<br>
«เมืองนี้รับสมัครทหารใหม่ แถมไม่สนประวัติซะด้วย»<br>
จักรวรรดิเริ่มเตรียมทำสงครามแล้ว ตอนนี้ที่นี่ไม่มีน้ำวนแล้ว ก็ไม่จำเป็นต้องหมกตัวอยู่ในเมืองหน้าด่านอีกต่อไป จักรวรรดิเริ่มเตรียมกำลังรบเพื่อขยายดินแดน<br>
«แผลเป็นยังไงบ้าง»<br>
«ถึงจะรอไปลูกตามันก็ไม่งอกออกมาใหม่นี่นา»<br>
«จะมาด้วยกันมั้ย?»<br>
«แน่นอน ไปด้วยอยู่แล้ว»<br>
สักพักทั้งคู่ก็ยิ้มให้แก่กัน เป็นรอยยิ้มที่ไม่มีมานาน<br>
|<br>
ตอนที่เสียบ้านเกิด ตอนที่เสียกองทัพ ไอแซคก็อยู่เคียงข้างเอวาริสท์เสมอ<br>
ทั้งคู่ต่อสู้เพื่อให้โลกอันโหดร้ายยอมรับพวกตน<br>
ทว่า ตอนที่โลกกำลังจะยอมรับพวกตน ระยะห่างของทั้งคู่ก็กว้างขึ้น<br>
ถึงอย่างนั้นก็หยุดก้าวไม่ได้ ถ้าหยุดเดินละก็ จะสูญเสียทุกสิ่งทุกอย่างไปอีกครั้ง<br>
|<br>
- จบ -<br>","ch01_c.swf","3389_010"
117,1,"«ดอกไม้»",1,"วันหนึ่งต้นไม้ศักดิ์สิทธิ์ก็ออกดอกเบ่งบาน และมีผลไม้ประหลาด เป็นที่น่าอัศจรรย์ ทั้งนกและสัตว์ป่าต่างก็ไม่สนใจผลไม้นั้น ราวกับพวกมันมองไม่เห็น และแล้วผลไม้สีเหลืองนั่นก็ใหญ่ขึ้นและตกลงสู่พื้น แล้วสิ่งมีชีวิตที่เรียกว่าไอน์ก็ออกมาจากข้างในนั้น<br>
|<br>
บรรดาต้นไม้ในป่าใหญ่ลำต้นหนา ท้องฟ้าก็สูงใหญ่<br>
ถ้าไม่ใช่เพราะมีภารกิจ ก็อยากอยู่ที่นี่ให้นานหน่อย มันเป็นป่าที่ทำให้รู้สึกสบายใจจนเธอคิดแบบนั้น<br>
จะว่าไปแล้ว เธอจะมัวเคลิบเคลิ้มกับธรรมชาติของที่นี่ไม่ได้<br>
เรื่องที่ไอน์ควรทำ คือการชิงอัญมณีกลับมาจากผู้นั่งกอนโดล่าสีดำ ถ้าไม่รีบกลับไป หนอนปิศาจก็จะกินป่าของพวกเราจนหมด ไม่ว่าจะเร่งรีบแค่ไหนแต่ก็ไม่ถือว่าเร็วเกินไปนัก<br>
ก่อนอื่นก็ต้องออกจากป่านี้ และต้องเรียนรู้เรื่องของโลกใบนี้ ไอน์เพ่งสมาธิไปยังจมูกและหูของตนเองเพื่อค้นหากลิ่นและเสียงรอบๆ บริเวณ<br>
ตอนนั้นเอง เธอก็รู้สึกถึงการเปลี่ยนแปลงที่เกิดขึ้นกับร่างกายของตัวเอง แต่ก็สายไปแล้ว<br>
ตัวเธอถูกปกคลุมด้วยขน ทั้งมือและเท้าเป็นอุ้งเท้าสัตว์ และเดินสี่ขา เธอควรจะรู้ตัวให้เร็วกกว่านี้<br>
เสียงที่ออกมาจากปากของไอน์ที่ทำอะไรไม่ถูกนั้น กลับไม่ใช่ของเสียงของคนแต่เป็นเสียงร้องของสัตว์<br>
«เหมียว»<br>
|<br>
ถึงรูปร่างจะเปลี่ยนไป แต่ภารกิจก็ยังคงเดิม<br>
ทั้งการได้ยินและการดมกลิ่นตกลงอย่างเห็นได้ชัด เธอไม่สามารถสำรวจบริเวณรอบๆ ได้แล้ว สิ่งที่ไอน์ทำได้มีเพียงเดินเท่านั้น<br>
เธอเดินต่อเนื่องมาหลายวันแล้ว ป่าแห่งนี้กว้างใหญ่จนน่าใจหาย เธอไม่พบใครเลยสักคน<br>
บางคราวไอน์ถูกสัตว์ป่าไล่ล่าเพราะเห็นเป็นเหยื่อก็มี<br>
|<br>
ในระหว่างที่เดินไปเรื่อยๆ ก็ตกดึก ในท้องฟ้ายามค่ำคืนมีดาวดวงใหญ่ส่องแสงสว่างโดดเด่นจนบดบังดาวดวงอื่น<br>
เธองีบหลับไปเล็กหน่อย แต่ความเหนื่อยล้าอาจจะยังไม่หายไป ร่างกายขยับไม่ได้ดั่งใจคิด แต่เธอก็รู้ตัวในทันทีว่าเข้าใจผิด<br>
ขนที่ปกคลุมอยู่ทั่วร่างหายไป มือเท้ากลายเป็นรูปร่างอย่างที่มันควรจะเป็น<br>
«กลับเป็นอย่างเดิมแล้ว»<br>
เธอพูดและนั่นก็ไม่ใช่เสียงร้องของสัตว์แล้ว<br>
อย่างน้อย เท่านี้เธอก็สามารถหาอัญมณีในโลกนี้ได้แล้ว<br>
ไอน์ตั้งสมาธิไปยังหูและจมูกอีกครั้ง เพื่อค้นหากลิ่นในบริเวณรอบๆ<br>
เสียงต้นไม้กระทบกันเพราะแรงลม เสียงของสัตว์ป่าที่ออกล่าเหยือ กลิ่นของผืนดิน<br>
ในบรรดานั้น มีเสียงที่ไม่เคยได้ยินอยู่ด้วย เธอได้ยินเสียงของสิ่งที่คล้ายโลหะ<br>
เมื่อคอยสังเกตเสียงจากทางนั้นแล้ว ก็ได้ยินเสียงเหมือนกับกำลังสนทนากันหรือเสียงพึมพำอะไรสักอย่าง<br>
จับเนื้อหาไม่ได้แต่น่าจะเป็นคนของโลกนี้ไม่ผิดแน่<br>
เธอไม่รู้สึกว่ามีคนอยู่ในที่อื่นอีกแล้ว แต่ถ้าไปถึงที่ที่คนคนนั้นอยู่ก็อาจจะได้เบาะแสของอัญมณีก็เป็นได้<br>
ไอน์ได้เป้าหมายแรกแล้วจึงสบายใจ พร้อมกับถูกความเหนื่อยล้าเข้าจู่โจมก็หลับลง<br>
|<br>
เมื่อไอน์ลืมตาขึ้นมา ก็เป็นตอนกลางวันแล้ว เธอพลาดที่ไม่ได้เดินทางเมื่อคืนแต่ยังจำทางที่เจอคนได้อยู่ เธอเริ่มวิ่งไปยังทิศทางนั้น<br>
และแล้วเธอก็รู้สึกถึงความผิดแปลก ระดับสายตาต่ำลง และเธอกำลังใช้ขาหน้าและหลังวิ่งอยู่<br>
เธอกลับมาอยู่ในร่างของสัตว์เสียแล้ว<br>
ไม่รู้ว่าเหตุใดเธอถึงกลับไปอยู่ในร่างเดิม แต่ไอน์ไม่มีเวลาจะมาคิดเรื่องนั้น<br>
ในขณะที่ไม่รู้ว่าจะทำยังไงดี เธอก็วิ่งไปในทิศทางที่เจอเบาะแสเมื่อคืน<br>
|<br>
เธอชนเข้ากับต้นไม้ที่โผล่ขึ้นมาตรงหน้าอย่างกะทันหัน แต่ขาคู่นั้นกลับอยู่นิ่งๆ<br>
ถึงจะเห็นว่ามันเป็นลำต้น แต่มันก็ไม่ใช่พืช<br>
ร่างกายที่ยืดเท้าไปข้างหน้านั้น ใหญ่มากจนไอน์ในร่างคนน่าจะนั่งได้หลายคน มีอะไรบางอย่างที่ไม่ใช่ขายืดออกมาจากส่วนหัว มันคือเขี้ยวสีขาวขนาดใหญ่งอกออกมาสองเขี้ยว<br>
เธอตะลึงกับรูปร่างของสัตว์ขนาดใหญ่ที่ไม่เคยเห็น ไอน์ไม่รู้สึกถึงเงาที่พาดผ่านหัวอยู่เลย<br>
สำหรับสัตว์ตัวนั้นแล้วไอน์คงตัวเล็กเกินไปจนมองไม่เห็น อีกทั้งที่ถูกชนขาก่อนหน้านี้ ก็เหมือนจะไม่รู้สึกอะไร<br>
ตอนที่เธอตั้งท่าจะหลบก็ช้าเกินไปแล้ว ขาขนาดมหึมาทับลงบนร่างเล็กของไอน์ไปครึ่งนึง<br>
เธอเจ็บปวดอย่างมากจนไม่อาจจะเปล่งเสียงร้องได้<br>
สัตว์ขนาดมหึมานั่นค่อยๆ จากไปราวกับไม่มีอะไรเกิดขึ้น<br>
|<br>
หลังจากสัตว์มหึมาจากไปแล้ว ไอน์ไม่สามารถขยับออกจากตรงนั้นได้เพราะความเจ็บปวดอย่างรุนแรง<br>
เธอเตรียมใจไว้อยู่แล้ว คิดว่าเตรียมใจไว้อยู่แล้ว<br>
ร่างกายเปลี่ยนเป็นสัตว์ แม้แต่การออกไปจากป่าใหญ่แห่งนี้ก็ยังทำไม่สำเร็จ<br>
สิ่งที่เกิดขึ้นในโลกแห่งนี้นั้น มันเหนือขอบเขตที่ไอน์จะจินตนาการได้<br>
นอนสักนิดแล้วกัน เราจะมาตายอยู่ในที่แบบนี้ไม่ได้ เพราะยังมีพวกพ้องที่รออัญมณีอยู่<br>
|<br>
เด็กหนุ่มเดินอยู่ในป่า เป็นเด็กหนุ่มที่แต่งตัวดีทีเดียว<br>
เด็กหนุ่มเห็นอะไรบางอย่างและมุ่งหน้าไปยังตรงนั้น<br>
เขาจิ้มร่างของไอน์ที่นอนอยู่ด้วยด้ามดาบที่พกมา<br>
ไอน์ไม่มีแรงที่จะหนีหรือพูดคุยเหลืออยู่เลย<br>
พอเด็กหนุ่มแน่ใจแล้วว่าไม่มีปฏิกิริยาตอบโต้ ก็จับไอน์ใส่ลงถุงที่เตรียมมา<br>
«เยี่ยม คราวนี้เพิ่มเจ้านี้ลงในคอลเลคชั่นก็แล้วกัน»<br>
เด็กหนุ่มก้าวเท้าเบาๆ ด้วยสีหน้าพึงพอใจ<br>
|<br>
- จบ -<br>","ch12_b.swf","3385_001"
146,1,"ปี 3378 “ประตู”",1,"กล่าวกันว่าเคโอเซียมถูกสร้างขึ้นโดยเหล่าช่างเครื่องกล <เอนจิเนียร์> ในยุคสมัยแห่งสนธยา เพื่อใช้ประโยชน์และสร้างสิ่งต่างๆ<br>
มีการบันทึกเอาไว้ในเอกสาร ว่าครั้งหนึ่งในอดีต เคโอเซียมเคยถูกนำไปใช้ประโยชน์ในหลายๆ ด้าน แต่ปัจจุบันนั้นถูกนำไปใช้เป็นอาวุธทางการทหารและต้นกำเนิดพลังขับเคลื่อนเท่านั้น<br>
เพราะทางสมาพันธ์ <อะคาเดมี่> ได้ออกกฎห้ามใช้งานประเภทอื่นนอกเหนือจากที่กล่าวมา<br>
เนื่องจากการคลุ้มคลั่งของเคโอเซียม เป็นสาเหตุที่ทำให้เกิดกระแสน้ำวน <โปรฟอนด์><br>
ทางกองทัพยังคงดำเนินการกำจัดกระแสน้ำวน <โปรฟอนด์> อยู่อย่างต่อเนื่อง แต่ก็ยังเพิ่งจะมาถึงแค่ครึ่งทาง ได้ยินมาว่าอีกนานกว่าจะเสร็จสิ้น<br>
เรื่องนี้ ผู้ที่เป็นช่างเครื่องกลก็รู้ดีกันทุกคน<br>
แม้แต่ในแพนเดโมเนียมก็ยังมีเขตที่ห้ามไม่ให้มีการทดลอง ซึ่งมาร์กรีตเองก็ปฏิบัติตามกฎนั้น<br>
แน่นอนว่า ทำอย่างที่ผ่านมาน่ะถูกต้องแล้ว<br>
แต่ในเมื่อมีความเป็นไปได้ที่จะช่วยชีวิตลูกที่กำลังจะตายแล้วล่ะก็ มาร์กรีตคงไม่อาจทำตามกฎนั่นอีกต่อไปได้<br>
|<br>
ทารกที่หัวเราะอย่างไร้เดียงสาอยู่บนหลังเธอนั้น เกิดมาพร้อมกับโรคหัวใจที่รักษาไม่หาย<br>
เธอได้รับการแจ้งว่า ด้วยเทคโนโลยีการแพทย์ของเอนจิเนียร์ที่มีอยู่ในตอนนี้ คงช่วยให้ลูกของเธอมีชีวิตอยู่ได้อีกแค่ไม่กี่ปีเท่านั้น<br>
เนื่องจากยุคก่อนถือเป็นยุคมืด เทคโนโลยีการแพทย์ที่เกิดขึ้นในยุคนั้นจึงไม่สมบูรณ์และขาดตกบกพร่องในหลายๆ อย่าง<br>
เรื่องนี้ทำให้มาร์กรีตปวดใจยิ่งนัก<br>
ทำไมเด็กที่เพิ่งลืมตาดูโลกคนนี้จะต้องมาตายด้วย<br>
เธอจึงได้สละตนให้กับการวิจัย เพื่อเพิ่มความเป็นไปได้ของโลกนี้ให้มากขึ้นอีก<br>
ทว่า หากเป็นอย่างนี้ต่อไป ความเป็นไปได้ของลูกเธอในอนาคตนั้น ก็คงจะไม่เหลือแน่<br>
สำหรับมาร์กรีตแล้ว นี่เป็นเรื่องที่ยอมรับไม่ได้มากที่สุด<br>
|<br>
จากนั้นมา มาร์กรีตก็เข้าๆ ออกๆ หอสมุดที่อนุญาตให้ช่างเครื่องกลชั้นสูง <เทคโนกราต> ขึ้นไปเท่านั้นที่ใช้งานได้ และเริ่มอ่านหนังสือของยุคสมัยแห่งสนธยาทุกตัวอักษร<br>
ที่ทำก็เพื่อหาหนทางรักษาลูกของตนเอง ถึงจะรู้ดีว่ามันแทบจะไร้ความหมายแค่ไหน แต่ก็ต้องทำ<br>
ยิ่งวันเวลาผ่านไปโดยไม่ได้อะไรขึ้นมา มาร์กรีตก็ยิ่งร้อนใจขึ้นเรื่อยๆ<br>
|<br>
วันเวลาผ่านไปกับการปิดตัวเองอยู่แต่ในห้องวิจัยแพนเดโมเนียม การวิจัยเพื่อลูกของตน ดำเนินไปพร้อมๆ กับการวิเคราะห์น้ำวน ซึ่งเป็นงานแต่ดั้งเดิมของตัวเอง<br>
ที่หน้าจอแบบพิเศษนั้น ปัจจุบัน กำลังแสดงสถานะของน้ำวนที่ถูกเพิ่มเติมเข้าไปโดยหน่วยสังเกตการณ์ของกองทัพนั้นแบบเรียลไทม์<br>
งานของมาร์กรีตก็คือการพยากรณ์เวลาที่คงอยู่และระดับความอันตรายโดยอ้างอิงจากขนาดและความเร็วของน้ำวน กับความเข้มข้นของเคโอเซียม<br>
น้ำวนที่ฉายอยู่ในจอภาพนั้นหมุนวนไปอย่างเชื่องช้าพลางเปล่งแสงหลากสีสันออกมา ความจริงนั่นไม่ใช่น้ำวน หากแต่เป็นปม <node> ที่เชื่อมกับโลกต่างมิติ แต่หากมองจากที่ไกลๆ คงจะเห็นเป็นเพียงแค่น้ำวนเท่านั้น<br>
สาเหตุของการคุ้มคลั่งของเคโอเซียมยังคงถูกปิดเป็นความลับ<br>
แต่ถ้าเป็นเหตุการณ์ที่เกิดขึ้นล่ะก็ ช่างเครื่องกลทุกคนรู้ดี น้ำวนนั้นคือประตูของปรากฏการณ์ประหลาด<br>
โพรงที่เชื่อมต่อกับโลกในอีกมิติ ที่ต่างกันทั้งกฎและประวัติศาสตร์ได้ปรากฏขึ้นมาบนผืนโลกเสียแล้ว<br>
ช่างเครื่องกลมีชื่อเสียงผู้หนึ่งได้กล่าวไว้ว่า “เคโอเซียมเป็นสสารที่สามารถดึงเอาพลังงานจากความเป็นไปได้ออกมา หากเคโอเซียมช่วงชิงพลังงานที่เรียกว่าความเป็นไปได้ของโลกคู่ขนานอื่นมาได้แล้วล่ะก็ การสูญเสียเขตแดนนั้นก็คือความจริง”<br>
เคโอเซียมที่รวบรวมความเป็นไปได้ โครงสร้างที่ช่วงชิงเอาพลังงานจากโลกทั้งหลายนั้น ได้เปลี่ยนจากพลังงานแห่งความฝัน เป็นหายนะแห่งฝันร้าย<br>
|<br>
มาร์กรีตทบทวนความจำเรื่องรายงานประหลาดที่เขียนเอาไว้ในเอกสารรายงานของกองทัพได้จากการวิเคราะห์น้ำวน ว่าในกองทัพนั้นมีคนที่มีการหยั่งรู้พิเศษจากการปฏิบัติการภายในและรอบๆ น้ำวนซ้ำๆ หลายครั้งอยู่ ผลกระทบจากเคโอเซียมนั้นยากที่จะจินตนาการ แต่ไม่เคยได้ยินมาก่อนว่าช่างเครื่องกลที่สัมผัสกับเคโอเซียมทุกวันในแพนเดโมเนียมนั้นจะมีพลังหยั่งรู้พิเศษติดตัวด้วย<br>
จากจุดนั้น ทำให้มาร์กรีตมองเห็นรอยต่อระหว่างงานวิจัยกับการรักษาลูกของตน ถึงแม้นี่อาจะเป็นแค่ภาพลวงตาที่สมองอันเหนื่อยล้าจากงานวิจัยซ้ำซากสร้างขึ้น แต่ก็ทำให้รู้สึกเหมือนเห็นแสงสว่างในความมืดมิด<br>
|<br>
หากนำลูกของตนไปไว้ในตำแหน่งที่ได้รับผลกระทบจากเคโอเซียมขณะที่เคโอเซียมอยู่ในสภาวะ “คลุ้มคลั่ง” ก็จะสามารถใช้งานผลกระทบจากเคโอเซียม สสารรวมความเป็นไปได้ต่อร่างกายมนุษย์ได้<br>
สมมติฐานได้ว่าเหล่าทหารของกองทัพนั้นได้รับการหยั่งรู้ใหม่ จากการต้องต่อสู้เรื่อยมาในช่องว่างต่างมิติอย่างโหดร้าย เพื่อให้มีชีวิตรอดต่อไป<br>
หากสร้างผลกระทบเลียนแบบนั้นขึ้นมาได้ล่ะก็ ต้องช่วยลูกของตนได้อย่างแน่นอน<br>
นั่นคือคำตอบที่มาร์กรีตได้มา<br>
|<br>
จากวันนั้น มาร์กรีตก็ทำการวิจัยเกี่ยวกับผลกระทบโดยตรงที่เคโอเซียมมีต่อมนุษย์เรื่อยมา<br>
มาร์กรีตหมั่นอ่านเอกสารรายงานจากกองทัพ และค้นคว้าเกี่ยวกับผลกระทบโดยตรงที่เคโอเซียมมีต่อมนุษย์จากหนังสือของยุคสมัยแห่งสนธยา<br>
|<br>
วันหนึ่ง ชายคนหนึ่งได้มาเยือนห้องวิจัยของมาร์กรีต<br>
«ผม...ไม่สิ พวกเราคือกลุ่มคนที่ไม่ยอมล้มเลิกความเป็นไปได้ของเคโอเซียมครับ»<br>
«ไม่คิดบ้างหรือครับว่าการรับใช้จุดมุ่งหมายของสมาพันธ์โลกสวยแบบนั้นไปก็เสียเวลาเปล่า»<br>
มาร์กรีตเองก็รู้อยู่แล้วว่ามีคนจำนวนไม่น้อยรวมถึงตัวเอง ที่ทำการวิจัยเรื่องต้องห้ามอยู่<br>
แต่นี่เป็นครั้งแรกที่พบกับคนที่เรียกตัวเองได้เต็มปากเต็มคำแบบนั้น<br>
«หากแบ่งปันข้อมูลการวิจัยกับทุกคนแล้ว ก็อาจจะไปถึงฝั่งฝันเร็วขึ้นก็ได้นะครับ»<br>
«ว่ายังไงล่ะครับ คุณจะเข้าร่วมกับพวกเราด้วยหรือเปล่า?»<br>
มาร์กรีตเข้าใจดีว่าตนเองอยู่ในสถานะที่ไม่สามารถทำอะไรด้วยตัวคนเดียวได้ ในตอนนี้เธอเอาแต่ทำการวิจัยเพื่อลูกตัวเองราวกับคนบ้าเท่านั้น<br>
เมื่อมีผู้ที่จะให้ความร่วมมือในการวิจัย มาร์กรีตจึงตอบกลับไปว่า<br>
«เข้าใจแล้วค่ะ ขอความกรุณาด้วย»<br>
มาร์กรีตยื่นมือออกไปข้างหน้า ชายผู้นั้นก็ตอบรับเป็นอย่างดี<br>
«ขอบคุณมากครับ ผมเชื่อว่าคุณเองก็น่าจะให้คำตอบเช่นนั้น»<br>
«จริงสิ ผมจะมอบสิ่งนี้ไว้ให้คุณ เพื่อเป็นการต้อนรับก็แล้วกัน»<br>
«นี่คือสำเนาหนังสือที่เราเรียกกันว่าโคเด็กซ์ครับ»<br>
«ไม่แน่ว่า อาจจะช่วยงานวิจัยที่คุณกำลังทำอยู่ก็เป็นได้»<br>
เมื่อละสายตาไปยังกระดาษปึกที่อยู่ในมือ สายตาก็ถูกตรึงเข้ากับตัวหนังสือและเครื่องหมายที่ตีความยาก<br>
|<br>
มาร์กรีตรู้สึกอยู่ว่างานวิจัยของตนได้มาถึงทางตันแล้ว เธอจึงลองอ่านทำความเข้าใจกับเอกสารที่ได้รับมา<br>
เอกสารปึกนั้นรวมคำใบ้ไปยังเครื่องมือที่มาร์กรีตตามหาอยู่ ราวกับเติมเต็มชิ้นส่วนจิกซอว์ที่หายไป<br>
«แบบนี้ล่ะก็เดินหน้าวิจัยรวดเดียวได้เลยล่ะ...»<br>
หลังจากนั้นมาร์กรีตก็เอาแต่ทำงานไม่หลับไม่นอน และสร้างเครื่องมือขึ้นมาจนสำเร็จ<br>
|<br>
มาร์กรีตติดตั้งเคโอเซียมในเครื่องมือที่แทบจะยึดห้องกว้างนั้นทั้งห้อง แล้วทำการเดินเครื่อง<br>
ทว่าเครื่องนั้นก็ทำแค่ส่งเสียงทำงานดังก้องอย่างไม่ย่อท้อ โดยไม่เกิดผลอะไรขึ้นเลย<br>
«รู้สึกจะ...ล้มเหลวสินะ»<br>
มาร์กรีตเหนื่อยอ่อนจนหมดแรง ทรุดลงนั่งกับพื้น<br>
และเมื่อเธอขยับตัวลุกขึ้นเพื่อจะหยุดการทำงานของเครื่องมือนั้น ก็เกิดการเปลี่ยนแปลงขึ้น<br>
ตรงส่วนที่ค่อนไปทางด้านบนของเครื่องมือนั้นเกิดช่องว่างสีดำขึ้น และเริ่มหมุนเป็นน้ำวน น้ำวนนั้นค่อยๆ ปรากฏสี และหายไป<br>
ที่เหลือทิ้งเอาไว้ ก็คือช่องว่างที่สะท้อนภาพของกลุ่มสิ่งมีชีวิตที่ไม่เคยพบเห็นกำลังเยื้องย่างไปมา<br>
นั่นคือภาพทิวทัศน์ของโลกต่างมิติ<br>
|<br>
- จบ -<br>","ch15_a.swf","3378_000"
18,1,"ปี 3385 «บนเนิน»",1,"มีเด็กหนุ่มสองคนวิ่งอยู่บนเนิน<br>
«หยุดนะ เอวา เขาบอกว่านอกกำแพงปราสาทอันตราย ห้ามไปนะ»<br>
«ไม่เป็นไรน่า! ไปแป๊บเดียวเอง»<br>
«แต่ว่า......»<br>
«ตอนนี้น่ะไม่เป็นไรหรอก»<br>
เอวาริสท์อารมณ์ไม่ดี ไอแซ็คพยักหน้าอย่างลำบากใจ<br>
«เข้าใจแล้ว เอวา»<br>
ความสัมพันธ์ของทั้งคู่ เป็นลูกชายของลอร์ด กับลูกชายของคนรับใช้ เวลาอยู่กับสองคนทั้งคู่จะคบกันฉันท์เพื่อน แต่เขาก็กังวลใจว่าไม่ควรทำให้เอวาริสท์บาดเจ็บ<br>
แต่การแสดงนิสัยกังวลในเรื่องนั้นของไอแซ็ค เป็นเรื่องที่เอวาริสท์ไม่ชอบใจเลย<br>
|<br>
พอปีนเนิน ก็จะไปถึงสถานที่ที่สามารถมองเห็นตัวเมืองทั้งหมดรวมไปถึงคฤหาสน์ที่พวกเด็กหนุ่มอาศัยด้วย<br>
ในบรรดานั้นมีอาคารขนาดใหญ่โดดเด่น นั่นคือที่พักอาศัยของพวกเขา<br>
«อืม... ได้มองจากตรงนี้นี่สุดยอดจริงๆ ด้วย»<br>
หลังจากเอวาริสท์ยืดตัวจนสุด ก็นอนบนหญ้าและแหงนหน้ามองฟ้า ไอแซ็คเองก็ทำตาม<br>
เวลาแห่งความสงบถึงแม้จะน่าเบื่อเล็กน้อย แต่ไอแซ็คก็ไม่ได้เกลียดช่วงเวลานี้<br>
ทั้งคู่ไม่ได้คุยอะไรกันแค่ปล่อยให้เวลาผ่านไปพร้อมกับมองท้องฟ้าและเมือง<br>
แต่ช่วงเวลานั้นก็ถูกเสียงอะไรบางอย่างทำลายลง เขามองเห็นพื้นดินสั่นไหว ต้นไม้ที่อยู่ไปทั่วเนินก็ไหวไปทางซ้ายและขวาอย่างต่อเนื่อง ราวกับพวกมันโดนลมแรงพัด<br>
เมื่อพวกเขาพยายามจะมองว่าสภาพบ้านเมืองเป็นอย่างไร แต่ก็ยืนขึ้นได้ยากลำบากเพราะพื้นสั่นไหวอย่างมาก<br>
ไอแซ็คกับเอวาริสท์นั่งลงเพื่อรอให้พื้นที่สั่นสะเทือนนี้หยุดลง<br>
«อะไรน่ะ?»<br>
«มะ ไม่รู้สิ»<br>
เมื่อแรงสะเทือนหยุดลง ในที่สุดก็มองไปที่เมืองได้ แต่เมืองก็ถูกฝุ่นและควันปกคลุม ทำให้มองไม่เห็น<br>
สิ่งที่พวกเขาพยายามเพ่งมองเข้าไปในฝุ่นและควัน<br>
กลับไม่ใช่ภาพบ้านเมืองที่ไอแซ็คและเอวาริสท์คุ้นเคย แต่เป็นบ้านเมืองที่กลายร่างเป็นกองเศษอิฐเศษปูน<br>
«คุณพ่อ! คุณแม่!»<br>
เอวาริสท์วิ่งกลับไปในเมืองอย่างไม่รีรอ<br>
ไอแซ็คเองก็รีบวิ่งตามหลังไปโดยเรื่องมากมายในหัวกลายเป็นสีขาวโพลน<br>
สภาพบ้านเมืองโหดร้ายยิ่งกว่าที่มองเห็นจากบนเนิน<br>
บ้านมากมายพังทลาย อาคารที่เหลือรอดมาได้อย่างหวุดหวิดก็อยู่ในสภาพอันตราย<br>
ได้ยินเสียงร้องด้วยความเจ็บปวด และร้องขอความช่วยเหลือมาจากข้างในเศษอิฐและปูน<br>
เอวาริสท์และไอแซ็คแสร้งทำเป็นไม่ได้ยินเสียงเหล่านั้นและยังคงวิ่งต่อไปไม่หยุด<br>
|<br>
คนที่รอดตายมาจากภัยพิบัติที่เกิดจากแรงสั่นสะเทือนเริ่มมารวมกับรอบคฤหาสน์<br>
พวกเขาแหวกผ่านกลุ่มคนมากมาย สิ่งที่อยู่ตรงหน้าเมื่อไปถึงนั้นไม่มีกองเศษอิฐ<br>
และตรงนั้นก็ไม่มีคฤหาสน์ที่ไอแซ็คและเอวาริสท์อาศัยอยู่อีกแล้ว<br>
«ไม่จริง......»<br>
เมื่อทิวทัศน์ที่ไม่ได้คาดฝันปรากฏออกมา ไอแซ็คก็ทรุดเข่า<br>
เอวาริสท์ยังไม่ตัดใจและเดินไล่ถามฝูงชนว่าพ่อแม่ของตนอยู่ไหน<br>
ไม่มีใครตอบคำถามที่เอวาริสท์อยากได้ยินเลย ทุกคนไม่ปริปากและเบือนหน้าไปทางอื่น<br>
|<br>
มีวัตถุสีดำมืดอยู่ในที่ที่เคยเป็นที่ตั้งคฤหาสน์ และมันก็ค่อยๆ ใหญ่ขึ้น<br>
จำนวนคนที่มารวมอยู่รอบๆ มากขึ้นเรื่อยๆ ราวกับถูกวัตถุสีดำมืดนั่นดึงดูดมา<br>
|<br>
«น้ำวนนี่......»<br>
ตอนที่มีคนรู้ก็ช้าไปเสียแล้ว เริ่มมีสิ่งมีชีวิตที่ไม่เคยเห็นออกมาจากน้ำวนตัวแล้วตัวเล่า<br>
มันเป็นสิ่งมีชีวิตที่เดินสองขามีผิวสีเขียว บ้างก็สีน้ำเงิน ส่วนสูงไม่ได้ต่างจากไอแซ็ค เอวาริสท์หรือพวกเด็กๆ มากนัก ดวงตาใหญ่แต่ไม่มีนัยน์ตา หูแหลม อาวุธในมือเป็นแบบพื้นฐาน -- มีทั้งขวานและมีดพร้า<br>
ถึงจะมีรูปร่างคล้ายมนุษย์แต่ก็ไม่ใช่มนุษย์อย่างแน่นอน มันเป็นสิ่งมีชีวิตที่ไม่มีอยู่บนโลกนี้ไม่ผิดแน่<br>
เมื่อมันเห็นพวกมนุษย์ ก็ค่อยๆ เดินเข้ามาใกล้ ท่าทางนั้นแลดูประหลาดและน่ารัก ไม่มีใครละสายตาจากมันและตั้งท่าจะหนีไปจากตรงนั้นเลย<br>
สิ่งมีชีวิตที่เดินสองขามาถึงหน้าฝูงชน เมื่อมันหยุดยืน ก็ยกปากสูงขึ้นและแหงนมองคนที่อยู่แถวหน้าสุด<br>
มีคนหนึ่งตัดสินใจเดินมาจากฝูงชนและแสดงท่าทีที่เป็นมิตรกับมัน เขานั่งยองๆ ให้สายตาอยู่ในระดับเดียวกัน<br>
เขายิ้มเหมือนกับยิ้มให้เด็กๆ และยื่นมือไป<br>
แต่สิ่งที่เขาคนนั้นจะได้เผยออกไปไม่ใช่คำพูดต้อนรับหรือคำทักทาย แต่กลับเป็นเครื่องในและเลือดปริมาณมาก<br>
ร่างกายครึ่งหนึ่งกลิ้งหล่นลงพื้นดิน อีกครึ่งที่เหลือค่อยๆ ล้มลงไป ร่างของคนแคระที่ถืออาวุธถูกย้อมไปด้วยเลือด<br>
ฝูงชนต่างตื่นตระหนกกับเสียงหวีดร้องของคนที่อยู่ใกล้กับเหตุการณ์นั้น ผู้คนพยายามออกห่างจากน้ำวนและคนแคระ แต่มีคนจำนวนไม่น้อยที่แตกตื่นกับเรื่องที่เกิดขึ้นและกระทำในสิ่งที่ไม่อาจเข้าใจได้ จึงไม่อาจขยับได้อย่างที่ใจคิด<br>
พวกผู้ใหญ่จำนวนหนึ่งหยิบแท่งเหล็กและท่อนไม้จากกองอิฐและโจมตีใส่คนแคระ แต่พลังและความเร็วนั้นคนธรรมดาไม่อาจต่อกรได้ ผลลัพธ์จึงมีเพียงเสียงกรีดร้องและเลือดเพิ่มขึ้นเท่านั้น<br>
|<br>
«ไอแซ็ค! เหม่ออะไรอยู่ หนีเร็ว!»<br>
ในความวุ่นวาย เอวาริสท์เขย่าไหล่ของไอแซ็คที่ยืนตกตะลึงให้วิ่งหนี<br>
ในขณะที่เบียดกับฝูงชน ก็พบบ้านที่ไม่ค่อยได้รับความเสียหายมากนัก จึงซ่อนตัวในนั้น<br>
«ไม่เป็นไร กองทัพต้องมาช่วยทันทีแน่»<br>
เอวาริสท์พูดปลอบไอแซ็คด้วยเสียงเบาๆ เหล่าวีรบุรุษผู้ต่อสู้กับน้ำวนที่ถูกเรียกว่ากองทัพนั้นเป็นตัวตนที่รู้จักได้แค่ในหนังสือและข่าว แต่ตอนนี้ต้องหวังพึ่งพวกเขาเท่านั้น<br>
|<br>
เมื่อไหร่ก็ไม่รู้ที่เสียงคำรามและเสียงกรีดร้องหายไปจากบริเวณรอบๆ มีเพียงเสียงย่ำเท้าลงบนกองอิฐเท่านั้น<br>
ในที่สุด เสียงฝีเท้านั้นก็หยุดอยู่หน้าบ้านที่ใช้ซ่อนตัว ไม่มีที่ให้หนีอีกแล้ว ไอแซ็คหลับตาและภาวนาให้เวลานั้นยังมาไม่ถึง<br>
มีของเหลวค่อนข้างอุ่นล้อมรอบตัวไอแซ็คพร้อมกับเสียงฉัวะ<br>
(เอวา!)<br>
ต่อไปต้องเป็นตาตัวเองแน่ เขาตัวสั่นด้วยความกลัวจนร่างกายแข็งทื่อ<br>
«เป็นอะไรรึเปล่า เจ้าหนู»<br>
เมื่อเขาลืมตาอย่างหวาดระแวง ที่ตรงนั้นมีศพของคนแคระ และเอวาริสท์ที่อยู่ข้างๆ ก็ปลอดภัย<br>
ร่างกายยังไม่หยุดสั่นและยังพูดไม่ได้ เขาพยักหน้าเพื่อบอกกับชายผู้นั้นว่าตนไม่เป็นอะไร<br>
«ครอบครัวล่ะ?»<br>
คราวนี้ส่ายหน้า<br>
«อยู่ที่นี่ต่อจะเป็นอันตราย ตามมาสิ»<br>
«คะ ครับ»<br>
เสียงที่ในที่สุดก็เปล่งออกมาได้นั้นเบามาก<br>
|<br>
เมื่อกวาดตามองจากเรือของเหล่าชายที่ช่วยชีวิตพวกเขา ฟอเรสท์ฮิลล์ซึ่งเป็นบ้านเกิดที่เปลี่ยนไปอย่างสิ้นเชิง<br>
ฉากที่ปรากฏยามก้มลงดูนั้นยากเกินจะเชื่อได้ เมืองสวยงามบนเนินเขาที่เคยมีอยู่ก่อนหน้านี้ เพียงชั่วพริบตากลับไม่มีเหลืออีกแล้ว<br>
ไม่มีคฤหาสน์ ไม่มีโรงเรียน ไม่มีสวนสาธารณะ ร้านขนมปังก็ไม่มี ร้านนาฬิกาก็ไม่มี ร้านขายดอกไม้ก็ไม่มี ร้านตีเหล็กก็ไม่มี<br>
มีเพียงน้ำวนดำมืดที่เชื่อมต่อไปยังโลกคู่ขนาน<br>
กลับไปที่แห่งนั้นไม่ได้อีกแล้ว ไม่มีที่ให้กลับแล้ว<br>
ไอแซ็คกับเอวาริสท์ได้ตระหนักถึงความสำคัญของมันใหม่อีกครั้ง<br>
|<br>
«มิเลียน จะทำยังไงกับเด็กพวกนั้นดีครับ»<br>
ลูกน้องถามการตัดสินใจของหัวหน้าพร้อมกับชี้ไปที่ไอแซ็คกับเอวาริสท์ที่นอนอยู่ในเรือ<br>
«แบบนี้ก็คงต้องไปที่ค่ายผู้อพยพล่ะนะ ถ้ามีญาติก็ดีอยู่หรอก»<br>
เด็กที่ไม่มีญาติพี่น้องนั้น จะมีชีวิตอยู่ในค่ายผู้อพยพได้ยากมาก<br>
«เอาเถอะ ถ้าชินแล้วจะมาที่กองทัพก็ไม่เลวนัก จะว่าไปก็เหมือนกับนายนี่นะ เบิร์นฮาร์ท»<br>
ที่กองทัพ มีสมาชิกที่เข้าร่วมเพราะบ้านเกิดถูกน้ำวนดูดกลืนอยู่ไม่น้อย<br>
ทหารที่ถูกชวนคุยพาดดาบไว้บนไหล่และหลับตา เขาคือชายคนที่ช่วยทั้งคู่ไว้<br>
«ถ้าอย่างนั้น ให้เด็กพวกนี้เลือกเองแล้วกัน»<br>
เมื่อพูดได้ดังนั้น เบิร์นฮาร์ทก็หลับตาลงอีกครั้ง<br>
|<br>
- จบ -<br>","ch02_c.swf","3385_010"
28,1,"ปี 3393 «สนามรบและโลหิต»",1,"กรุนวัลด์เงื้อดาบขึ้นเหนือทหารจักรวรรดิคนสุดท้าย<br>
«ยอมแพ้แล้ว! ข้าจะยอมเป็นเชลย! ขะ..ข้ายังไม่อยากตาย...»<br>
ทหารจักรวรรดิยกสองมือขึ้นร้องบอก แต่เขาก็ไม่ได้กล่าวคำพูดนั้นจนจบ<br>
กรุนวัลด์สะบัดดาบอีกครั้ง เพื่อเอาคราบเลือดออกแล้วจึงเก็บเข้าฝัก ศึกในวันนั้นเป็นชัยชนะที่จะเรียกว่าชนะอย่างขาดลอยก็ย่อมได้<br>
แม้จะด้อยกว่าด้านจำนวนทหาร แต่กองทัพอาณาจักรลอนส์บราวด์ก็ต่อสู้อย่างสุดฝีมือ ปกป้องการรุกล้ำดินแดนจากจักรวรรดิแกรนเดเลเนียได้สำเร็จ<br>
|<br>
หลังจากตั้งทัพอยู่บริเวณชายแดนอาณาจักรรูบิโอนา พวกกรุนวัลด์ออกรบและได้รับชัยชนะในแต่ละสงครามเรื่อยมา แต่ทว่า ฝ่ายจักรวรรดิไม่คิดลดละความมุ่งมั่นอยากเอาชนะเพื่อขยายดินแดนด้วยกำลังของตน ซ้ำยังไม่แสดงทีท่าว่าต้องการเจรจาสงบศึกเลยแม้แต่น้อย เนื่องจากทหารลอนส์บราวด์และรูบิโอนาไม่ได้มีกำลังมากพอที่จะโค่นจักรวรรดิได้ กำลังรบจึงค่อยๆ ลดลงไปอย่างเห็นได้ชัด<br>
|<br>
«ช้าก่อนขอรับ วันนี้ก็จะออกไปแนวหน้าอีกแล้วเหรอ»<br>
เสนาธิการใหญ่คัดค้านกรุนวัลด์ด้วยสีหน้าจริงจัง<br>
«...»<br>
กรุนวัลด์ไม่ตอบ ยังคงเช็ดอาวุธต่อไป<br>
บทสนทนาเช่นนี้เกิดขึ้นแล้วไม่รู้กี่ครั้งหลังกลับมาจากสนามรบ<br>
«ได้โปรดหวงชีวิตตนเองบ้างเถอะขอรับ แม้จะได้รับชัยชนะมาตลอด แต่จะดูถูกพลังของจักรวรรดิไม่ได้เด็ดขาด ท่านคือผู้บัญชาการทหารสูงสุดของลอนส์บราวด์ แค่เตรียมพร้อมอยู่เบื้องหลังก็พอแล้วขอรับ ที่สำคัญหากมีเรื่องอะไรเกิดขึ้นกับฝ่าบาท ข้าคงไม่มีหน้าไปพบพระราชาแน่»<br>
แม้จะรับฟังเรื่องเดิมหลายต่อครั้ง ก็ไม่อาจเปลี่ยนความคิดของกรุนวัลด์ได้เลย<br>
«ดาบของข้ากำลังกระหายเลือด เลือด... แล้วก็กระหายมากด้วย»<br>
เจ้าชายนิลกาฬตรวจดูดาบว่ามีรอยหรือเปล่า พลางพึมพำน่าขนลุก จนเสนาธิการสั่นด้วยความหวาดกลัว<br>
«ทหารกับยุทโธปกรณ์ที่ประเทศแม่ส่งมาให้ มีพอรึเปล่า»<br>
แม้เสนาธิการจะตกใจที่จู่ๆ กรุนวัลด์ก็พูดเปลี่ยนเรื่อง แต่เมื่อเขารู้จุดประสงค์ก็กลับมาหวาดกลัวอีกครั้ง<br>
«ไม่ขอรับ... ไม่ค่อยพอเท่าไหร่»<br>
ช่วงแรกนั้นยังพอได้รับทหารและยุทโธปกรณ์มาตามจำนวนที่ร้องขอไป แต่ยิ่งสงครามยืดเยื้อไปเท่าไหร่ การสนับสนุนก็ล่าช้าและลดลงไปด้วยเหตุผลไร้สาระ เรื่องนั้นแม้กรุนวัลด์จะอยู่ในตำแหน่งที่ไม่มีใครมารายงานเรื่องเล็กๆ เขาก็สังเกตได้<br>
«ถ้าคนที่จะตกเป็นเป้าง่ายอย่างฉันออกไปแนวหน้าล่ะก็ พวกทหารจะได้สบายขึ้นหน่อย»<br>
เทพแห่งชัยชนะที่ยืดหยัดอยู่แนวหน้าหลายต่อครั้งอยู่ตรงนั้นแล้ว<br>
«แต่ว่า»<br>
«หรือเจ้าอยากหัวขาดโทษฐานที่ไม่ยอมมารายงาน»<br>
«...ไม่ว่าอย่างไรก็ อย่าทำอะไรเกินตัวนะขอรับ»<br>
เสนาธิการใหญ่ละความพยายามอย่างสำนึกผิด<br>
«ไว้จะลองคิดดู»<br>
กรุนวัลด์พยักหน้า แล้วเดินไปยังจุดที่ผูกม้าไว้<br>
|<br>
«หนังสือพิมพ์รายวันลอนส์บราวด์»<br>
«หาได้เกรงกลัวทหารจักรวรรดิแกรนเดเลเนียไม่!»<br>
«ทัพราชอาณาจักรไร้พ่าย!»<br>
«สู้ยิบตา ทัพรูบิโอนา!»<br>
|<br>
เมื่อเหล่าประชาชนได้อ่านหนังสือพิมพ์ซึ่งถูกตีพิมพ์แจกจ่ายในเมืองใต้ปราสาท ก็บอกเล่าถึงวีรกรรมหาญกล้าของเจ้าชายกันปากต่อปาก<br>
«วันนี้ก็ยังเขียนเรื่องน่าชื่นใจเหมือนเดิมนะเนี่ย»<br>
«เห็นว่าเจ้าชายทรงจัดการทหารครึ่งหนึ่งของศัตรูเองกับมือเลย»<br>
«เฮ้ย เฮ้ย จะเก่งขนาดไหน นั่นก็โม้เกินไปรึเปล่า»<br>
«แต่เรื่องที่พระองค์ลงไปสู้รบด้วยตนเองก็เป็นเรื่องจริงนะ»<br>
«เอาจริงๆ นะ หลังเจ้าชายสองคนสิ้นพระชนม์ไป พอได้ยินว่าเจ้าชายทมิฬน่าขนลุกนั่นกลับมา นึกว่าจะแย่ซะแล้ว»<br>
«อาจจะความประสงค์ของพระเจ้าก็ได้»<br>
«ถ้าเป็นแบบนี้ราชอาณาจักรคงสงบสุข»<br>
«ถ้าฉลองที่ชนะสงครามด้วยการลดภาษีให้ก็ดีสิ»<br>
«ฮ่าๆ เห็นด้วย»<br>
เหล่าราษฎรผู้เล่าขานเรื่องในหนังสือพิมพ์กันไปตามใจปาก จากสนามรบอันห่างไกล ยังคงได้ข่าวคราวของชัยชนะมาเรื่อยๆ เมืองใต้ปราสาทเต็มเปี่ยมไปด้วยบรรยากาศอันสดใส<br>
|<br>
กลับกัน ใบหน้าของเหล่าข้าราชบริพารกลับหมองมัว<br>
ใครสักคนเอากองกระดาษขึ้นมาแผ่บนโต๊ะ<br>
«ดูนี่ซะ»<br>
«เพราะไอ้นี่ ชื่อเสียงของฝ่าบาทที่ประชาชนเคยหวาดกลัวกันว่าเป็นเจ้าชายทมิฬเลยกลายเป็นแบบนี้ไปแล้ว»<br>
หนังสือพิมพ์รายวันลอนส์บราวด์คือหนังสือพิมพ์แห่งแรกของราชอาณาจักร มีแต่ข้อความสรรเสริญชัยชนะของทหารและเจ้าชาย<br>
เหล่าข้าราชบริพารต่างพากันทำสีหน้าไม่ยินดี<br>
«แบบนี้ที่อุตส่าห์อ้างเหตุผลไร้สาระให้ลดปริมาณการส่งทหารกับยุทโธปกรณ์ให้น้อยที่สุดก็ไร้ความหมายสิ»<br>
«แผนที่กะจะผลักความรับผิดชอบที่แพ้สงครามให้ฝ่าบาท เพื่อที่พวกเราได้ยึดอำนาจดันกลายเป็นแบบนี้ซะได้»<br>
«ถ้าเกิดชนะศึกกลับมาได้ล่ะก็ พวกเราจะอันตรายนะ»<br>
«ไม่เห็นเหมือนกับที่พูดไว้เลย ตั้งใจจะทำอะไรกันแน่ ลอร์ดไกอุส!»<br>
ทั้งกลุ่มหันมามองไกอุสผู้ที่มีตำแหน่งสูงสุดในบรรดาข้าราชบริพารเป็นตาเดียว<br>
การกำจัดเจ้าชายออกจากการบริหารประเทศ เป็นเรื่องที่เขาเริ่มขึ้นเอง<br>
«บางทีฝ่าบาทอาจจะรู้ตัวแล้วว่าท่านอยู่ในจุดยืนไหน อีกไม่นานก็คงจะเป็นไปตามที่พวกเราคิดแล้ว»<br>
|<br>
สนามรบที่ไร้วี่แววคนอื่นนอกทหารกองทัพตน มีเพียงเสียงของดาบฟาดฟันทะลุร่างของศัตรูที่ล้มลง<br>
«ฝ่าบาท»<br>
|<br>
แทงเข้าไปที่อก เสียบลงไปที่ท้อง ตัดแขน ตัดขา แล้วทุบกระโหลกให้แหลกเป็นผง<br>
กรุนวัลด์ฟาดฟันศัตรูที่ล้มลงเป็นชิ้นๆ<br>
«ฝ่าบาท!»<br>
ไม่ใช่แค่เพียงปลิดลมหายใจของศัตรู<br>
กรุนวัลด์รัก «เสียง» ยามที่ร่างกายของมนุษย์ขาดแหลกเป็นชิ้นๆ ไม่ว่าจะตอนที่รู้สึกถึงแรงปะทะที่สะท้อนผ่านปลายดาบ หรือยามได้เห็นเศษเนื้อกระเด็นออกไป ต่างก็ทำให้ใจเขายินดีปรีดายิ่งนัก<br>
หนทางที่ไม่อาจย้อนกลับจากชีวิตสู่ความตาย สัมผัสยามที่สามารถบงการได้ดั่งใจนึกนั้นคือสิ่งที่เขาปรารถนา เป็นช่วงเวลาเดียวที่หัวใจของเขาได้รับการปลดปล่อย<br>
หัวหน้าหน่วยตะโกนเรียกถึง 3 หน ในที่สุดเสียงฟาดฟันก็หยุดลง<br>
«ไม่มีคู่ต่อสู้เหลืออีกแล้วขอรับ ถอยทัพกันเถอะ»<br>
«...เข้าใจแล้ว»<br>
เมื่อได้สติ กรุนวัลด์ก็โดดขึ้นม้าที่หัวหน้าหน่วยเตรียมไว้ให้<br>
แม้จะเป็นผู้บัญชาการใหญ่ที่ออกแนวหน้าไปก่อนใคร แม้คว้าชัยชนะมามากกว่าใคร ความกระหายในหัวใจของกรุนวัลด์ก็ยิ่งรุนแรงขึ้น เจ้าชายได้ถูกความกระหายอันมืดมิดของตนกลืนกินไปเสียแล้ว<br>
|<br>
- จบ -<br>","ch03_c.swf","3393_000"
38,1,"ปี 3395 «เด็กชายในสลัม»",1,"พวกนักเลงเบนเป้าหมายมาจ้องหน้าอาเบลแทน<br>
ถึงแม้จะเปลี่ยนเป้าหมาย แต่จิตสังหารกลับไม่เปลี่ยน ท่าทางพวกนี้คงไม่คิดจะปล่อยให้อาเบลมีชีวิตกลับไปเหมือนกัน<br>
เด็กชายนักล้วงไม่มีท่าทีจะใช้โอกาสนี้หนีไปเลย ท่าทางเขาคิดจะดูสถานการณ์ให้แน่ใจว่าเรื่องจะเป็นยังไงต่อไป<br>
ไม่รู้ว่าเป็นพวกใจกล้าบ้าบิ่น หรือเป็นพวกซื่อบื้อกันแน่ อาเบลคิดกึ่งระอา<br>
|<br>
«จัดการเลย!»<br>
ชายสองคนพุ่งเข้าหาอาเบลทันทีที่คนเป็นหัวหน้าให้สัญญาณ<br>
«ให้ตายสิ เลือดร้อนน่าดูเลยแฮะ»<br>
เขาหลบการโจมตีไปพลางประเมินความสามารถของพวกนักเลงไปพลาง<br>
การเคลื่อนไหวรวดเร็วและเข้าขากัน งี้นี่เอง ท่าทางจะมีฝีมือพอให้อวดเหมือนกันนี่นา<br>
«หนอยแน่ะแก หลบเก่งนักนะ!»<br>
«ไอ้ดาบยักษ์นั่นเป็นแค่เครื่องประดับรึไงวะ!»<br>
พวกนักเลงที่เริ่มหายใจหอบยังคงพูดจายั่วโมโห ท่าทางคึกคะนองไม่เปลี่ยน<br>
พอรู้สึกว่าการโจมตีของทั้งคู่ชะงักไป อีกฝ่ายก็หันไปเหลือบตามองกัน แล้วทั้งคู่ก็โจมตีเข้ามาในจังหวะเดียวกัน<br>
ถ้าเป็นคนธรรมดาก็คงป้องกันการโจมตีที่เกือบจะพร้อมกันนั้นไม่ได้ และถูกดาบนั้นเล่นงานแน่นอน แต่ว่า คนที่ยืนอยู่ตรงหน้าพวกเขานั้นคือ อาเบล ผู้รอดชีวิตของกองทัพ<br>
ชั่ววินาทีหลังจากที่คนเป็นหัวหน้าแน่ใจในชัยชนะของฝั่งตน เสียงโลหะกระทบกันสองเสียง และเสียงกรีดร้องอีกสองเสียงก็กังวานไปทั่วตรอกแคบๆ นั้น<br>
การโต้กลับครั้งแรกของอาเบล สำหรับชายทั้งสองก็คงเห็นเพียงแค่วูบเดียว และการโจมตีเพียงแค่ครั้งเดียวนั้นก็เป็นการตัดสินแพ้ชนะ<br>
ชายทั้งสองตกตะลึงเมื่ออาวุธของพวกตนถูกใบดาบกว้างของดาบเล่มยักษ์ปัดกระเด็น ก่อนจะโดนกวาดเข้าไปหาชายผู้เป็นหัวหน้าในพร้อมกันจากทั้งสองทาง<br>
«ยังจะเอาอีกรึเปล่า»<br>
อาเบลจ่อดาบไปที่คอของพวกนักเลง<br>
«ชิ ไปเว้ย พวกแก»<br>
เหล่านักเลงที่ถูกสั่งสอนให้รับรู้ถึงฝีมืออันต่างชั้นจากไปด้วยความเจ็บใจ<br>
|<br>
«เป็นอะไรมั้ยเจ้าหนู เอาน่ะ ถ้าคราวนี้เข็ดแล้วล่ะก็คิดเรื่องวิธีหาเงินใหม่ซะเถอะ»<br>
พออาเบลปลดเชือกที่พันรอบตัวเด็กชายออกแล้วก็ย่อตัวยื่นมือให้<br>
เด็กชายไม่จับมือนั้นกลับ แต่ยืนขึ้นแล้วปัดฝุ่นออกจากเสื้อผ้าด้วยตัวเอง<br>
«ไม่มีใครเขาขอให้ลุงช่วยซะหน่อย»<br>
เด็กชายจ้องมองอาเบลราวกับไม่มีอะไรเกิดขึ้น แล้วเอ่ยตอบกลับมา<br>
«ลุง...!»<br>
ท่าทางของเด็กชายทำให้อาเบลสติขาดผึง<br>
«นี่นะ เวลาแบบนี้น่ะเขาต้องพูดขอบคุณกันสักคำสองคำไม่ใช่เรอะ»<br>
อาเบลขยี้ผมพลางออกปากสั่งสอนเด็กชาย แต่อีกฝ่ายไม่ตอบคำกลับมาราวกับไม่ได้ยิน<br>
«ยังไงก็ตาม ข้าขอของที่เจ้าขโมยไปคืนล่ะ»<br>
ชายหนุ่มหยิบถุงหนังใส่เงินคืนกลับมาจากเด็กชาย ก่อนจะนำมาห้อยที่เอว ตบเบาๆ สองสามครั้งเป็นการเช็คให้แน่ใจอีกครั้ง<br>
«ไปล่ะนะ เจ้าหนู อย่าทำตัวบุ่มบ่ามนักล่ะ»<br>
เด็กชายยังคงยืนเงียบ โลกตอนนี้เป็นโลกที่แม้แต่เด็กตัวแค่นี้ก็ต้องเอาชีวิตเข้าแลก กลายเป็นขโมย เพื่อให้มีชีวิตอยู่ต่อไปได้<br>
«เออ ใช่ หิวไม่ใช่เหรอ เจ้าหนู นี่ มากินข้าวเป็นเพื่อนทีสิ»<br>
อาเบลเกิดเปลี่ยนใจเพราะความเห็นใจ แล้วพาเด็กชายมุ่งหน้าไปยังร้านเหล้า<br>
|<br>
พอถึงร้านเหล้าที่เป็นสถานที่นัดพบกับเลออนแล้วอาเบลก็สั่งเหล้า และยื่นเมนูให้เด็กชาย<br>
«เอ้า สั่งของที่ชอบสิ»<br>
สายตาของคนรอบข้างมุ่งตรงมายังทั้งคู่ นี่ท่าทางจะไม่ใช่แค่เป็นเพราะมีคนต่างถิ่นกับเด็กอยู่ในร้านเหล้าเสียแล้ว<br>
พออาเบลเดินไปที่เคาน์เตอร์เพื่อรับเหล้า บาร์เทนเดอร์ก็ทักขึ้นมา<br>
«พี่ชาย เจ้านั่นเป็นเด็กเวรคอยรวบรวมพวกตัวร้ายในสลัมนะ ฉาวโฉ่ขนาดที่ว่าตำรวจเองยังรับมือไม่ไหวเลย อย่าเข้าไปยุ่งไม่เข้าเรื่องเลยจะดีกว่านะ»<br>
«เจ้านั่นน่ะนะ? ล้อเล่นรึเปล่า»<br>
เขาหัวเราะ ท่าทางไม่สนใจ<br>
«เอาน่า ข้าเองก็พอจะมั่นใจในฝีมือดาบอยู่บ้าง ต่อให้พวกเด็กเวรหรือตัวป่วนแถวนี้จะรวมตัวเข้ามาหาเรื่อง ข้าก็จะไล่กลับไปให้หมดเอง»<br>
พอพูดจบอาเบลก็หยิบเหล้ากลับไปที่โต๊ะ<br>
|<br>
«จะว่าไปเจ้าหนู จริงรึเปล่าที่เขาบอกว่าเจ้ารู้จักคนแถวนี้เยอะ»<br>
อาเบลยื่นหน้าไปใกล้แล้วเอ่ยปากถามเด็กชาย<br>
«...ไม่ใช่เจ้าหนู แล้วก็เหม็นเหล้า»<br>
«หืม?»<br>
«ผมมีชื่อนะ ชื่อว่าเจด»<br>
เมื่ออาเบลเห็นท่าทางทระนงราวกับเป็นผู้ใหญ่แล้วก็ระบายยิ้ม<br>
«ขอโทษด้วย จะว่าไปแล้วข้าเองก็ไม่ได้แนะนำตัวสินะ ข้าชื่ออาเบล ยินดีที่ได้รู้จักนะ»<br>
«ผมไม่ได้ถามชื่อลุงซะหน่อย»<br>
ไม่น่ารักเอาซะเลยจริงๆ แล้วก็ท่าทางไม่คิดจะเปลี่ยนคำเรียกอาเบลเสียด้วย<br>
«เอาเถอะ ข้าจะถามอีกทีนะ เจด จริงรึเปล่าที่เขาบอกว่าเจ้ารู้จักคนแถวนี้เยอะ»<br>
เจดพยักหน้าพลางตักข้าวใส่ปาก<br>
«ว่าไง ลองรับงานดูหน่อยมั้ย»<br>
«ฮาน?»<br>
เพราะเจดถามกลับในขณะที่ยังมีอาหารเต็มปากทำให้พูดไม่ชัด เมื่อเห็นท่าทางเด็กชายดูสนใจอาเบลจึงอธิบายต่อ<br>
«งานตามหาคน เป็นเพื่อนข้าเอง เขาเรียกข้ามาที่นี่ แต่กลับไม่ยอมโผล่มาเจอ เป็นเพื่อนที่ใช้ไม่ได้เลย»<br>
อาเบลอธิบายลักษณะของเลออนให้เจดฟัง<br>
«ช่วยสืบดูให้สักอาทิตย์นึงได้มั้ยว่ามีจนถึงตอนนี้ใครเห็นหมอนั่นบ้างมั้ย ค่าตอบแทนวันนึงเท่านี้... นั่นสินะ ตอนที่มารายงานผลข้าจะเลี้ยงข้าวเจ้าด้วย»<br>
อาเบลหยิบเงินค่าตอบแทนออกมาจากถุงหนังมาโชว์ให้ดู<br>
«ทำให้ก็ได้»<br>
พอพูดจบปุ๊บเจดก็เก็บเงินบนโต๊ะเข้ากระเป๋าทันที<br>
«เฮ้ยๆ ข้าไม่ได้บอกซักหน่อยว่าจะจ่ายก่อน... ช่างเถอะ ฝากด้วยนะ ให้มารายงานข้าทุกวัน ที่นี่ เวลานี้»<br>
|<br>
«เป็นไงบ้าง»<br>
ที่ร้านเหล้าในวันรุ่งขึ้น เบื้องหน้าอาเบลมีเหล้า ส่วนตรงหน้าเจดมีอาหารจำนวนมากวางเรียงอยู่ สายตาของคนรอบข้างไม่เพียงจับจ้องแค่ตัวของทั้งคู่ แต่รวมมาถึงอาหารจำนวนมากที่เจดสั่งด้วย แต่เจ้าตัวทั้งคู่กลับไม่มีทีท่าว่าจะใส่ใจ<br>
«พวกที่เขตตะวันออกบอกว่าไม่มีใครเคยเห็น แล้วก็ไม่รู้จักด้วย»<br>
«งั้นเหรอ»<br>
«คนคนนั้นตายไปแล้วรึเปล่า»<br>
เจดถามจี้มายังเรื่องที่ไม่อยากนึกถึงเสียงเรียบ<br>
«ข้าไม่ห่วงเรื่องนั้นหรอก เพราะหมอนั่นเป็นพวกที่ต่อให้ถูกฆ่าก็คงไม่ตายน่ะ»<br>
คนที่ทั้งหัวไว ทั้งมีฝีมืออย่างเลออนทำไมถึงเรียกเขามาที่เมืองนี้ แล้วทำไมจนถึงป่านนี้ก็ยังไม่ปรากฏตัวออกมา มีแต่เรื่องที่ไม่เข้าใจทั้งนั้น<br>
|<br>
หลังจากที่ขอให้เจดช่วยตามหาเลออนก็ผ่านไปหนึ่งสัปดาห์<br>
วันนี้เขาก็รอฟังรายงานของวันสุดท้ายพลางกินข้าวที่ร้านเหล้าเหมือนเดิม<br>
«ไม่มีเบาะแสเลยจริงๆ งั้นเหรอ ถึงจะพบกันแค่ไม่นานแต่ก็ขอบใจนะ»<br>
อาเบลโยนถุงหนังให้เจด มันคือถุงหนังที่เจดเคยขโมยไปแล้วครั้งหนึ่ง แม้ภายในจะลดลงไปก็จริง แต่ถึงอย่างนั้นจำนวนเงินก็ยังเยอะว่าที่สัญญาไว้ตอนแรกอยู่มาก<br>
«เท่านี้ก็คงไม่ลำบากเรื่องปากท้องไปพักนึงล่ะมั้ง ระหว่างนั้นก็หางานให้มันเข้ากับตัวไว้ด้วยล่ะ»<br>
«นี่มันเยอะกว่าที่สัญญาไว้นะ»<br>
«อะไรเล่า อย่าคิดมากน่า»<br>
พอพูดจบอาเบลก็ไปจ่ายเงิน แล้วจึงโบกมือเอยคำลาโดยไม่หันกลับมามอง<br>
|<br>
ไม่มีร่องรอยว่าอยู่ที่มิลิคาเดียร์ และไม่ว่าจะรอเท่าไรก็ไม่โผล่มา<br>
ถึงแต่เดิมหมอนั่นจะไม่ใช่พวกรักษาเวลาอยู่แล้ว แต่ก็ต้องคิดได้แล้วล่ะว่าคงมีอะไรเกิดขึ้นจริงๆ<br>
เขาไม่ห่วงว่าอีกฝ่ายจะตายอย่างที่บอกเจดไปก็จริง.... แต่ มีความเป็นไปได้ว่าจะเลออนจะเข้าไปพัวพันกับเรื่องยุ่งยาก<br>
อาเบลตัดสินใจออกไปจากมิลิดาเดียร์เพื่อตามหาร่องรอยของเลออน<br>
|<br>
- จบ -<br>","ch04_c.swf","3395_002"
58,1,"ปี 3394 «ยิ้มเยาะ»",1,"มีศพอยู่ตรงหน้า ทว่า ศพนั้นไม่มีหัวที่ควรจะมี<br>
รอยตัดคอที่มีร่องรอยเหมือนถูกอะไรบางอย่างดึงทึ้ง กลิ่นเลือดราวกับจะทำให้สำลักจนแทบจะอาเจียน โครนิกเบือนหน้าหนีโดยไม่คิด<br>
«แค่นี้ก็เข้าใกล้โลกที่แกอยากให้เป็นไปอีกก้าวนึงแล้วใช่ไหมล่ะ?»<br>
เสียงหนึ่งดังขึ้นจากความมืดตรงมุมห้อง<br>
ไม่สิ ที่จริงแล้ว «ได้ยิน» เสียงนั้นจริงๆ หรือเปล่า โครนิกยังไม่สามารถแยกแยะได้ว่าอสูรตัวนั้นเป็นภาพลวงตา จินตนาการ หรือว่ามีตัวตนอยู่จริงๆ<br>
...เพราะฉะนั้นถึงได้เรียกว่า «อสูรลวงตา»<br>
«นี่มันอะไรกัน!? จะบอกว่าผมอยากจะเป็นฆาตกรหรือยังไง? อย่ามาล้อเล่นน่ะ! ผมไม่ได้อยากได้อะไรแบบนั้นสักหน่อย!»<br>
«จริงสินะ แกไม่ได้อยากจะฆ่าโดยไม่เลือกนี่นา ...ถ้าตอนนี้น่ะนะ»<br>
«งั้นนี่มันหมายความว่ายังไงล่ะ! แกไปเอาศพแบบนี้มาจากไหน? ไม่ใช่ว่าแกแค่ยากจะฆ่าคนแค่นั้นเองหรอกเหรอ!?»<br>
อสูรลวงตาหรี่ตากับคำพูดของโครนิก สีหน้าเหมือนกับตอนที่เจอกันครั้งแรก มันคงยิ้มเยาะอยู่แน่<br>
«ศพแบบนี้เหรอ? ลองมองดูดีๆ สิโครนิก เจ้านี่น่ะคือ 'ศพที่แกอยากได้' ยังไงล่ะ»<br>
โครนิกก้มลงมองศพนั้นตามที่ว่า เป็นศพของผู้ชายใส่เสื้อโค้ท<br>
ความคิดของเขาหยุดลงตรงนั้น<br>
|<br>
...เสื้อโค้ทนี่มัน?<br>
|<br>
สังหรณ์ร้ายแล่นเข้ามา เมื่อคิดว่า «ไม่จริง» ความ «เข้าใจเรื่องที่เกิดขึ้น» ก็ปนเปเข้ามา ทำให้โครนิกสับสน พาลอยากจะอาเจียนขึ้นมาอีก<br>
โครนิกพลิกศพขึ้นแล้วค้นในกระเป๋าเสื้อโค้ทเพื่อที่จะหาสิ่งยืนยันตัวตนของศพอย่างหวาดกลัว<br>
สิ่งที่พบก็คือบัตรประจำตัวของช่างเครื่องกลชั้นสูง <เทคโนกราต> ชื่อที่อยู่บนนั้น ก็เป็นไปตามที่โครนิกคิดเอาไว้<br>
«ก็แค่จัดการมนุษย์ที่แกคิดว่า 'หายไปซะก็ดี' แค่นั้นเอง จะขอบใจกันก็ได้นะ»<br>
«ไม่นะ...»<br>
โครนิกล้มคุกเข่าอยู่ตรงหน้าศพนั้น<br>
«ผมไม่ได้...ไม่ได้อยากให้พ่อตายสักหน่อย!!»<br>
เสียงร้องตะโกนของโครนิกดังขึ้นอย่างไร้ประโยชน์ต่อหน้าศพของโยเซฟผู้เป็นพ่อ<br>
«ไม่หรอก นี่แหละสิ่งที่แกต้องการ พ่อที่ทิ้งตัวเองไว้คนเดียวแบบนี้น่ะ หายไปจากโลกได้ซะก็ดี... ข้าก็แค่ดึงสิ่งที่อยู่ก้นบึ้งจิตใจของแกออกมาแค่นั้นเอง»<br>
โครนิกไม่ตอบ คำพูดของอสูรลวงตาลอยขึ้นมาในหัวแล้วก็หายไป<br>
«ข้าจะทำให้แกสมหวัง แล้วโลกนี้ก็จะเป็นอย่างที่แกอยากได้ เพราะโลกที่แกหวังนั่น ก็เป็นโลกที่ข้าหวังเช่นกัน...»<br>
ต่อหน้าศพของพ่อ โครนิกรู้สึกว่ามันช่างน่าขันนักที่ตัวเองไม่มีน้ำตาไหลออกมาเลยสักหยดเดียว<br>
|<br>
การเดินทางเรียบร้อยดี ไม่สิ น่าจะพูดว่า ควรจะเรียบร้อยดีมากกว่า<br>
ยานบินที่ออกจากเมืองแห่งการชี้นำแพนเดโมเนียมเคลื่อนออกจากก้อนเมฆแล้วลดระดับลง ไม่พบทั้งความกดอากาศและสภาพอากาศที่ผิดปกติแต่อย่างใด<br>
«อีกประมาณหนึ่งชั่วโมงจะถึงโรเธนเบิร์กครับ»<br>
นายทหารที่จบการสื่อสารกับนักบินกล่าว<br>
«...อื๋อ อา»<br>
โยเซฟตอบรับได้ช้าเนื่องจากกำลังมองไปนอกหน้าต่าง แล้วก็หันกลับไปมองท้องฟ้าเช่นเดิม<br>
«เขตการบินแถวนี้ปลอดภัยดีสินะ»<br>
โยเซฟชวนคุยแบบที่ไม่ค่อยทำบ่อยนัก อาจะเพราะรู้สึกผิดที่ไม่ได้ฟังที่เขาพูด หรือรู้สึกว่านายทหารนั่นช่างจ้อกันแน่<br>
«ตอนนี้ปลอดภัยมากครับ ถ้าเป็นสมัยก่อนไม่นานมานี้เคยมีน้ำวนอยู่ด้วย การบินผ่านแบบนี้เสี่ยงต่อชีวิตเลยครับ...»<br>
นายทหารตอบกลับอย่างจริงจัง ราวกับกำลังนึกย้อนคิดถึงวันวาน<br>
น้ำวนถูกกำจัดไปหมด และเริ่มประกาศการสิ้นสุดยุคที่ถูกเรียกว่ายุคสมัยแห่งความมืดแล้ว<br>
«สาเหตุของความยุ่งเหยิงบนโลกนี้ เกิดจากเคโอเซียมสินะ»<br>
«ก็จริงครับ แต่ว่าถ้าไม่มีเคโอเซียม ยานบินลำนี้ก็ไม่สามารถบินได้ ทุกอย่างก็มีดีมีเสียทั้งนั้นแหละครับ»<br>
«ข้อเสียเหรอ แต่ว่านะ เพราะน้ำวน บนพื้นพิภพถึงได้กลายเป็นยุคมืดไป»<br>
«ทั้งยุคนั้นหน้าที่ของเหล่าอัศวินก็หมดลงแล้ว ชัยชนะเป็นของมนุษยชาติกับวิทยาศาสตร์ แบบนี้ก็พูดได้นะครับว่าที่สุดแล้วพวกเราก็ชนะ»<br>
«....ชัยชนะงั้นเหรอ จะว่าไปก็ใช่นะ»<br>
โยเซฟรู้สึกทึ่งระคนประหลาดใจในความคิดของนายทหาร<br>
«นักบินเรียกแล้ว ขอตัวก่อนนะครับ»<br>
นายทหารพูดผ่านเครื่องสื่อสารพลางลุกขึ้นจากที่นั่ง<br>
วันคืนที่ต้องทำการวิจัยและพัฒนานั้นไม่มีคำว่าชนะ มีเพียงแค่เดินหน้าเท่านั้น ไม่ว่าสิ่งที่พวกตนสร้างขึ้นมาจะให้ผลเช่นไร เพียงแค่ก้าวไปข้างหน้าได้ก็เพียงพอแล้ว เทคโนกราตโยเซฟคือผู้ชายที่มีชีวิตอยู่ด้วยความคิดเช่นนั้น เขาสละชีวิตตัวเองเพื่อการวิจัยและความก้าวหน้าในอาชีพ และไม่คิดสงสัยในคำถามนั้นเลย<br>
|<br>
อยู่ดีๆ โลกของโยเซฟก็มืดลง ก่อนที่จะได้ทันคิดอะไรก็มีเสียงหนึ่งดังขึ้น<br>
«ในหัวของแกนี่ไม่มีความคิดถึงเจ้านั่นอยู่เลยจริงๆ»<br>
ทันใดนั้น ดวงตาสามคู่ที่บิดเบี้ยวก็ปรากฏขึ้นข้างตัวความมืดสีเทาม้วนเข้ามาหากันจนเป็นรูปร่าง<br>
ก่อนที่โยเซฟจะทันได้ส่งเสียง ขากรรไกรยักษ์ที่กำเนิดจากความมืดนั้นก็เข้ามาบังเบื้อหน้าและโจมตีเข้า<br>
|<br>
«เอาล่ะ ตัวข้าผู้ภักดีก็ต้องนำหลักฐานของการทำงานกลับไปให้เจ้านายด้วยล่ะนะ...»<br>
ไม่มีใครที่นั่นได้ยินเสียงนั้นแม้แต่คนเดียว<br>
เมื่อนายทหารกลับมายังที่นั่ง ก็พบว่าเก้าอี้ของโยเซฟถูกย้อมไปด้วยสีแดงเข้ม เลือดสดๆ กลิ่นคลุ้งอาบไปทั่วตั้งแต่ที่นั่งจนถึงเพดาน<br>
ตรงที่นั่งนั้นมีเพียงหัวของโยเซฟที่อ้าปากค้างถูกวางไว้ ราวกับสิ่งของที่ถูกลืม<br>
|<br>
- จบ -<br>","ch06_c.swf","3394_022"
68,1,"ปี 3393 «ไอร้อน»",1,"เจดล้างแค้นแก๊งเดวิดได้ด้วยตัวคนเดียว ทำให้กลายเป็นที่จับตามองในสลัมในชั่วข้ามคืน<br>
หากมีใครจะขึ้นมามีอำนาจและดูแลอาณาเขตของพวกหัวหน้ากับพวกเดวิดต่อ คงไม่มีใครเหมาะสมไปกว่าเจดอีกแล้ว<br>
«ไอ้หนูที่ช่วงนี้เขาร่ำลือกันคือแกเองงั้นเหรอ»<br>
วันนั้นก็ยังมีอันธพาลมาหาตัวเจดเช่นเคย<br>
«ได้ยินว่าฝีมือดี แต่ไม่อยากจะเชื่อว่าจะมีแรงขนาดนี้»<br>
ตั้งแต่วันนั้น แม้อีกฝ่ายจะเปลี่ยนไปไม่รู้กี่ครั้ง บทสนทนาก็ยังเป็นเหมือนเดิมซ้ำแล้วซ้ำเล่า<br>
«ว่าไงล่ะ ไม่อยากมาเป็นลูกน้องบ้างเรอะ»<br>
«...ไม่เอา»<br>
เจดพึมพำตอบ ด้วยสีหน้าไร้ความกระตือรือร้นราวกับกำลังมองเห็นแต่ความว่างเปล่า<br>
เมื่อถูกเมินเฉย รอยยิ้มบนใบหน้าอีกฝ่ายจึงหายไป หากไม่ยอมมาเป็นพวกของตน เจดผู้มีทั้งพลังและชื่อเสียงจนเกินหน้าเกินตาก็เป็นแค่ตัวเกะกะ<br>
«ชักจะหยามกันมากไปแล้ว สงสัยต้องให้เจ็บตัวสักหน่อย ดูท่าแกจะไม่ได้เข้าใจอะไรเลยนะ»<br>
หัวใจของเจดเต็มไปด้วยความว่างเปล่าอันมืดมิด เขาจึงไม่รู้สึกอะไรกับโลกแห่งความเป็นจริงอันน่าเกลียดน่าชังแสนโหดร้ายนี่อีกแล้ว<br>
|<br>
เขาแค่อยากอยู่คนเดียว แต่ก็ยังมีคนมากมายมาหาเขา พอปฏิเสธทุกคนก็หันดาบเข้าหาเขา แต่เจดก็ไม่เคยแพ้ ไม่ว่าจะเป็นกองโจรหรือกองทหารที่ดาหน้าเข้ามาชักชวนเขา เขาก็เอาแต่ปฏิเสธเรื่อยมา<br>
ตั้งแต่เขาล้างแค้นแก๊งเดวิด เจดก็มีคนรู้จักมากขึ้น<br>
|<br>
ไม่รู้ตั้งแต่เมื่อไหร่ คนที่อาศัยประโยชน์จากเรื่องนั้นก็เริ่มมารวมตัวกันรอบๆ เจด<br>
คนเหล่านั้นคือคนที่เคยโดนพวกอันธพาลกลั่นแกล้ง พวกอันธพาลที่มาชักชวนเจด แต่กลับถูกเจดปฏิเสธ เลยจะใช้กำลังบังคับ แต่สุดท้ายก็แพ้เจด<br>
แม้จะแข็งแกร่งแต่ก็ไม่คิดจะใช้ข่มเหงคนอื่นอย่างเจด กลายเป็นที่พึ่งพิงของเหล่าคนอ่อนแอ<br>
มีคนเรียกตัวเองว่าเป็น «แก๊งตระกูลเจด» แล้วเรียกขานเจดว่า «ราชาแห่งสลัม» จนเริ่มมีสาวกนับถือเจด คนที่อยู่รอบๆ ตัวเพิ่มขึ้นจนไม่อาจเปรียบเทียบได้กับเมื่อก่อน<br>
เจดได้แต่มองเหล่าคนที่เรียกเขา «ราชา» ด้วยสายตาเลื่อนลอย<br>
|<br>
โลกที่ไร้สรรพเสียง ในที่สุดเจดก็รู้ว่าเขาอยู่ในความฝัน<br>
ในความฝัน เจดอยู่กลางสนามรบ เป็นสนามรบที่ผู้มีพลังสองฝ่ายกำลังต่อสู้กันอยู่<br>
ฝ่ายหนึ่งสวมเสื้อผ้าและใช้อาวุธเหมือนๆ กัน เหมือนกองทัพทั่วไป อีกฝ่ายหนึ่งสวมเสื้อผ้าต่างๆ กันออกไป ใช้อาวุธไม่เหมือนกันราวกับทหารรับจ้าง<br>
แม้สถานการณ์การรบดูเหมือนสูสีกันอยู่ แต่ฝ่ายที่มีขวัญกำลังและจำนวนที่มากกว่าคือฝ่ายหลัง<br>
ทหาร ดาบ ปืนของทั้งสองฝ่าย ทะลุร่างของเจดไป ไม่มีใครเห็นเขา ทั้งสองฝ่ายยกธงขึ้นสูง ธงสีซีดสกปรก ดูแล้วไม่ว่าของฝ่ายก็เหมือนถูกใช้กันมายาวนาน เจดรู้สึกว่าตัวเองเคยธงนั่นมาก่อน แต่นึกไม่ออกมาเคยเห็นที่ไหน<br>
เจดเห็นทหารที่หนีไม่ทันในระยะประชิด เขาชำเลืองมองเหล่าทหารทำหน้าเจ็บปวดทรมาน แล้วเดินต่อไปโดยไม่ได้รู้สึกรู้สาอะไร<br>
«.............แล้ว..........»<br>
เสียงแรกที่เขาได้ยินในโลกที่เขาคิดว่าไม่มีเสียง เสียงของอะไรบางอย่างที่เหมือนกำลังจะหายไป<br>
เขาลองเงี่ยหูฟัง หาต้นตอของเสียง<br>
«อยู่.........................»<br>
ได้ยินจริงๆ ด้วย ไม่ได้หูฝาด<br>
«ทางนี้เหรอ»<br>
เจดลองเปล่งเสียง แต่กลับไม่มีเสียงอะไรเล็ดลอด เสียงของเจดเองก็หายไป<br>
เสียงที่พูดคนเดียวดังก้องอยู่หัวจนน่าตกใจ<br>
เขาเดินหาต้นตอของเสียงต่อไป<br>
«.....เจอ........ที»<br>
เริ่มได้ยินชัดเจนขึ้นเรื่อยๆ แต่ยังคงไม่เห็นเจ้าของเสียง<br>
รอบตัวเจดยังคงมีสงครามที่ไร้เสียงต่อไป แต่เขาไม่สนใจอีกแล้ว เขาสนใจแต่เจ้าของเสียงที่เขาได้ยิน<br>
เขาเดินโดยไม่เปลี่ยนทิศต่อไป มีเพียงเสียงย่ำเท้าลงพื้นดินของเจด กับเสียงปริศนา เท่านั้นที่ดังขึ้นในโลกนี้<br>
ตรงนั้นไม่มีอะไรอยู่เลย มีเพียงไอร้อนล่องลอยอยู่ในอากาศ เจดเดินเข้าไปใกล้ๆ อย่างช้าๆ<br>
«ตาม....มา....ตั้ง........»<br>
ดูเหมือนว่าเจ้าของเสียงจะเป็นผู้หญิง<br>
«คนที่.........................»<br>
เมื่อลองมองดูดีๆ ไอร้อนเจ้าของเสียง มีรูปร่างเหมือนกับคน<br>
«อยู่......ที่.........เหรอ»<br>
มันค่อยๆ เข้ามาใกล้เจดขึ้นเรื่อยๆ<br>
แม้จะเข้ามาใกล้ขึ้นเรื่อยๆ เสียงที่ได้ยินก็ไม่ชัดเจนขึ้นเลย<br>
เสียงดังขึ้นแม้จะยังฟังไม่ได้ศัพท์ ไอร้อนแผ่ขยายออกห่อหุ้มตัวเจด<br>
เขาหูอื้ออย่างรุนแรงจนปวดหัว แต่ก็ไม่มีประโยชน์<br>
เขาค่อยๆ ปวดหัวขึ้นเรื่อยๆ ราวกับสมองกำลังจะแตกเป็นเสี่ยงๆ<br>
|<br>
«.......!»<br>
|<br>
เจดสะดุ้งตื่นขึ้น แล้วมองไปรอบๆ เขาอยู่บนเตียงในบ้านของตนเองไม่ผิดแน่ ไม่ใช่ในความฝันอีกแล้ว<br>
แต่ว่าความรู้สึกแปลกๆ ยังคงหลงเหลืออยู่ที่ตัวเจด ความรู้สึกที่ต่างไปจากความมีชีวิตชีวาของโลกแห่งความเป็นจริง ความรู้สึกแบบอื่น<br>
เขารู้สึกเหมือนโลกแห่งความเป็นจริงของเขาคือความฝัน เจดนั่งคิดอยู่แบบนั้นพักหนึ่ง<br>
เจดสะดุดตาตรงที่ที่มีแสงสว่างเล็กๆ เรืองรองอยู่<br>
|<br>
- จบ -<br>","ch07_c.swf","3393_010"
98,1,"ปี 3393 «บ้านเกิด»",1,"เบลซหันไปพูดกับชายผู้นอนอยู่บนเตียงด้วยเสียงราบเรียบ<br>
«ไม่ได้พบกันนานเลยขอรับ ท่านยอนท์»<br>
ในห้องพักซอมซ่อของบ้านพักแห่งหนึ่ง มีแค่เบลซกับชายอีกคนเท่านั้น<br>
ชายผู้ถูกเรียกว่ายอนท์ ค่อยๆ หันไปมองทางต้นเสียง<br>
«เบลซเหรอ...ยังมีชีวิตอยู่อีกเหรอ»<br>
ด้วยใบหน้าซีดเผือดกับเสียงแหบพร่า ทำให้พอรู้แล้วว่าสภาพร่างกายของชายผู้นั้นคงไม่สู้ดีนัก<br>
«ถ้ามาชวนไปงานเลี้ยงรุ่นล่ะก็ ขอโทษที คงต้องขอปฏิเสธ นายก็เห็นว่าฉันไม่ได้อยู่ในสภาพที่จะขยับไปไหนเองได้»<br>
«.........»<br>
เบลซไม่ตอบคำพูดหยอกล้อของชายผู้นั้น แต่กลับชักดาบที่เหน็บอยู่ข้างงเอวแทน<br>
«นายนี่มันเป็นพวกที่ไม่เคยรับมุกคนอื่นเอาซะเลย แค่เห็นชุดแบบนั้น ฉันก็รู้แล้ว»<br>
ชายคนนั้นถอนหายใจหนึ่งครั้งแล้วค่อยลุกขึ้นยืนอย่างช้าๆ<br>
«เปลี่ยนที่กันเถอะ เดี๋ยวห้องเกิดเลอะขึ้นมา คงรู้สึกผิดต่อนายของบ้านพัก»<br>
ชายคนนั้นหยิบกระเป๋าขึ้นมาค่อยๆ จัดของ<br>
«ตามมา»<br>
ชายคนนั้นเดินอย่างเชื่องช้าราวกับคนชรา เหมือนกับพยายามจะยื้อเวลาสำหรับเรื่องที่เกิดขึ้นหลังจากนี้ออกไป<br>
แต่ว่าเบลซกลับสัมผัสไม่ได้ถึงท่าทีว่าจะหนีหรือจิตสังหารเลย จะฆ่าทิ้งเสียตรงนั้นเลยก็ย่อมได้ แต่เขาก็ไม่ต้องการให้คนแตกตื่น อีกทั้งชายคนนั้นยังเป็นรุ่นพี่ที่เขาเคารพในกองทัพ เบลซจึงตามชายคนนั้นไปเงียบๆ<br>
ออกจากบ้านพัก เดินห่างจากตัวเมืองมาเรื่อยๆ แล้วเลียบไปตามกำแพงปราสาท จนมาถึงริมแม่น้ำซึ่งไม่มีวี่แววผู้คนแห่งหนึ่ง พระอาทิตย์เริ่มคล้อยลงต่ำ<br>
«ที่นี่คงไม่เป็นไรแล้ว»<br>
ชายผู้นั้นเปิดกระเป๋าหยิบคทาออกมา เบลซจึงเกิดกังวลขึ้นมา แต่เขาก็แค่ตื่นตูมไปเองเท่านั้น<br>
«คทาของฉันเอง ถ้ามีพวกสมัครเล่นเอาไปใช้ล่ะก็แย่เลย ฝากเอาไปจัดการด้วยนะ»<br>
ชายคนนั้นโยนคทาให้เบลซ แต่มันกลิ้งไปตกอยู่ริมฝั่งแม่น้ำ<br>
«ฉันเป็นคนที่เท่าไหร่แล้ว»<br>
ชายผู้นั้นกำลังถามถึงผลงานในฐานะนายหน้าที่สอบสวนหรือคนทรยศกันแน่<br>
เบลซนิ่งเงียบ<br>
«ฉันเคยเจอเจ้าหน้าที่สอบสวนแบบนายมาก่อนแล้ว เป็นคนจากกองทัพเหมือนกัน»<br>
ชายผู้นั้นหลับตาลง<br>
«นายไม่ใช่คนแรกไง»<br>
เบลซสีหน้าหมองลงครู่หนึ่ง<br>
«เบลซ เตรียมตัวเตรียมใจเอาไว้ให้ดี»<br>
เขารู้แล้วว่าพวกเอ็นจิเนียร์ไว้ใจไม่ได้ แต่เพราะมันเกี่ยวพันกับชีวิตของเมเลียด้วย เขาจึงไม่มีทางเลือกอื่น<br>
«อยากจะพูดอะไรทิ้งท้ายอีกหรือเปล่า»<br>
«ไม่แล้วล่ะ»<br>
ดาบตวัดฉับลง ศีรษะของชายผู้นั้นถูกฟันขาดจากตัว กระเด็นตกลงไปในแม่น้ำ ครู่ต่อมา ร่างกายซึ่งเสียการทรงตัวก็ล้มตกตามลงไปพร้อมย้อมแม่น้ำให้เปลี่ยนเป็นสีอื่น<br>
«เตรียมตัวเตรียมใจเหรอ»<br>
ในสภาพที่ชีวิตของเมเลียตกอยู่กำมือพวกมัน เขาจะยังทำอะไรได้บ้าง เบลซกลับบ้านด้วยอารมณ์ขุ่นมัว<br>
|<br>
«จริงเหรอ!?»<br>
เสียงสดใสร่าเริงของเด็กสาวก้องกังวานทั่วห้องคนป่วย ในที่สุดเมเลียก็สามารถออกจากโรงพยาบาลได้ชั่วคราว<br>
«อื้อ แต่ว่าแค่คืนเดียวเท่านั้นนะจ๊ะ ถ้ามีอาการผิดปกติอะไรต้องรีบกลับมาทันทีเลยนะ เข้าใจไหม»<br>
พอได้เห็นภาพเมเลียยิ้มยินดีอย่างไร้เดียงสาแล้ว เบลซรู้สึกยินดีจากก้นบึ้งของหัวใจ<br>
|<br>
วันที่เมเลียออกจากโรงพยาบาลได้ชั่วคราว เบลซขับเรือเหาะขนาดเล็กเรียกว่าคลิปเปอร์มุ่งหน้าไปยังโรงพยาบาลที่เมเลียกำลังรออยู่<br>
แม้จะมีกฎห้ามนำออกมาใช้นอกเวลาภารกิจ แต่เขาก็แค่นำมาขับรอบๆ แพนเดโมเนียมเท่านั้น คงไม่น่าจะมีปัญหาอะไร<br>
แม้เขาจะเคยบอกน้องสาวของเขาไปแล้วว่า ที่นี่ แพนเดโมเนียมคือเมืองที่ลอยอยู่บนฟ้า แต่น้องสาวของเขาก็ถูกขังอยู่ในห้องมาตลอด จึงไม่เคยได้เห็นเสียที<br>
แค่ดูจากจุดชมวิวที่ชานเมืองก็คงไม่สนุกพอ เบลซผู้คิดเช่นนั้นจึงคิดจะพาน้องสาวของเขาบินชมวิวด้วยเรือเหาะนั่นเอง<br>
แม้น้องสาวของเขาจะมีแนวโน้มว่าจะหายดี แต่เขาก็ไม่รู้ว่าจะเธอจะกลับมาเป็นอีกเมื่อไหร่ จึงอยากทำทุกเรื่องเท่าที่ทำได้เพื่อเมเลีย<br>
เบลซซึ่งมารับเมเลียด้วยเรือเหาะนั้น ไม่ใช่เพียงเมเลียที่ตกใจ แต่เหล่าแพทย์ก็พากันตกอกตกใจกันหมด<br>
«พวกผมจะทำเป็นไม่เห็นก็แล้วนะครับ แต่ก็โปรดระวังอย่าทำอะไรเกินเลย»<br>
«ทราบแล้วขอรับ»<br>
เบลซกล่าวลาเหล่าแพทย์ แล้วบินออกมาจากโรงพยาบาล<br>
|<br>
«สุดยอดเลย! ลอยอยู่จริงๆ ด้วย! เมืองโน้นด้วย! หนูด้วย!»<br>
เบลซชำเลืองมองเมเลียที่กำลังร้องร่าด้วยความตื่นเต้น แล้วขับยานชมเมืองต่อไป<br>
ถึงเวลาที่จะพูดว่า ต้องกลับแล้วนะ แล้ว<br>
«ถ้าบินกลับบ้านพวกเราไปได้เลยก็ดีสิเนอะ...»<br>
ไม่ใช่ว่าจะไปไม่ได้ แต่ขืนออกห่างจากแพนเดโมเนียมมากไป คงจะถูกมองว่าเป็นการทรยศแน่นอน เมื่อลองคิดถึงเรื่องหลังจากนี้แล้ว แม้จะเป็นคำอ้อนวอนของน้องสาว เขาก็ยังลังเลอยู่ดี<br>
แต่เมื่อเขาเห็นเมเลียก้มหน้าเสียใจเหมือนกำลังรู้สึกผิดที่พูดอะไรไม่ทันคิด เขาก็ลองคิดชั่งใจใหม่อีกครั้ง<br>
«ถ้าเกิดอะไรขึ้น จะรีบกลับเลยนะ»<br>
«ขอบคุณค่า!»<br>
รอยยิ้มกลับมาปรากฏบนใบหน้าของเมเลีย ไหนๆ ก็ได้ออกจากโรงพยาบาลชั่วคราวแล้ว เขาอยากจะลดใบหน้าเศร้าสร้อยของเมเลียลง แม้เพียง 1 วินาทีก็ยังดี นี่คือความปรารถนาของเบลซในตอนนี้<br>
|<br>
เบลซนั่งมองเมเลียที่พอกลับมาถึงบ้านก็เริ่มทำอาหารทันที<br>
น้องสาวของเขาไม่ฟังคำห้ามปรามว่ายังไม่ต้องทำตอนนี้ก็ได้ เอาแต่ลงมือทำอาหารเงียบๆ<br>
ไม่นานอาหารที่ปรุงเสร็จสิ้นก็ถูกยกมาเสิร์ฟบนโต๊ะทานข้าว แล้วค่อยๆ ส่งส้อมให้<br>
«เป็นไงบ้าง»<br>
เบลซมองเมเลียที่ใจร้อนถามความเห็นตั้งแต่อาหารยังไม่ทันเข้าปากอย่างเอ็นดู แล้วจึงลิ้มรสชาติอาหาร<br>
«เยี่ยมเลย เก่งกว่าแม่อีก»<br>
|<br>
กลางดึก เบลซออกจากบ้านไปเพียงลำพัง เมเลียกำลังหลับสนิทอยู่ในห้องของตน คงจะเหนื่อยล้าจากเมื่อกลางวันมามาก<br>
อากาศเย็นยะเยือกจนหัวใจสงบ เขาลัดเลาะผ่านถนนเล็กๆ ที่คุ้นเคย เพลิดเพลินกับทิวทัศน์อันแสนคิดถึง เป็นความรู้สึกที่น่าอัศจรรย์เหลือเกิน ราวกับวันคืนบนแพนเดโมเนียมเป็นเพียงความฝัน วันคืนที่ไม่เปลี่ยนแปลง วันพรุ่งนี้เองก็คงจะได้อยู่ที่นี่ตลอดไป เบลซยังคงจำความเพ้อฝันเช่นนั้นได้<br>
ท้องฟ้ายามค่ำคืนที่มองจากที่แห่งนี้ ท้องฟ้ายามค่ำคืนที่มองจากแพนเดโมเนียม ไม่มีต่างกันเลย แต่ว่าเหนือหัวของพวกเขาตอนนี้มีแพนเดโมเนียมลอยอยู่ที่ไหนสักแห่ง นครที่คอยเฝ้ามอง และปกครองผู้คนบนพื้นดินอยู่บนผืนฟ้ากว้างใหญ่ แม้ตัวเขาเองก็ไม่มีทางหนีจากอำนาจนั้นได้พ้น<br>
เบลซครุ่นคิดถึงเรื่องหลังจากนี้อีกครั้ง หากเมเลียหายดี เขาจำเป็นต้องปกป้องเธอ ต่อให้ตัวเขาจะถูก «กำจัด» ไปก็ตาม เขาควรจะเอาเธอไปฝากไว้กับบ้านเพื่อนสนิท หรือเขาควรจะใช้เงินเจรจาเพื่อให้เมเลียได้สัญชาติเป็นประชาชนของเพนเดโมเนียมกัน ต้องเลือกสักทาง ตัวเขาในตอนนี้ไม่อาจจะทำให้เป็นจริงได้ทั้งสองทาง สิ่งที่ตัวเขามีในตอนนี้มีแค่ «พลัง» เท่านั้น เขาต้องอยู่เคียงข้างเมเลียเท่าที่จะทำได้ หากมีชีวิตอยู่ไปโดยที่ปกป้องเธอไม่ได้ก็คงหมดสิ้นอนาคต เบลซคิดเช่นนั้นอีกครั้ง<br>
|<br>
ยามเช้ามาเยือน เขาต้องกลับไปที่แพนเดโมเนียมภายในวันนี้แล้ว<br>
«เมเลีย ตอนบ่ายจะออกจากที่นี่แล้วนะ»<br>
เขาไม่ได้ตั้งใจจะพูดเสียงเบา แต่กลับไม่มีเสียงขานรับจากเมเลียที่อยู่ในห้อง<br>
เมเลียซุกหน้าร้องไห้ลงกับเตียง<br>
«หนูอยากอยู่ที่นี่ตลอดไป ร่างกายหนูไม่เป็นอะไรแล้วนี่»<br>
เบลซคิดว่า การที่เขามาที่นี่อาจจะไม่ถูกต้องนักก็ได้<br>
«ไม่รู้ว่าจะมีอะไรเกิดขึ้นด้วย กลับกันเถอะ หายดีเมื่อไหร่ค่อยกลับมาอีกก็ได้»<br>
«หนูไม่เป็นไรแล้วนะ ไม่อยากกลับไปโรงพยาบาลอีกแล้ว»<br>
เมื่อเบลซเห็นใบหน้ากังวลของเมเลียแล้ว เขาจึงเปลี่ยนความคิดอีกครั้ง<br>
«เข้าใจแล้ว อยู่ต่ออีกสักพักก็ได้ แต่ว่า ถ้ามีอะไรผิดปกติต้องรีบกลับเลยนะ»<br>
«ขอบคุณค่ะ พี่»<br>
เมเลียโผกอดเบลซ<br>
|<br>
«เจ้าหน้าที่สืบสวน <อินควิซิเตอร์> คนหนึ่ง ออกจากแพนเดโมเนียมไปโดยไม่รับอนุญาตมา 1 อาทิตย์แล้วครับ ยังไม่กลับมาเลย»<br>
เจ้าหน้าที่จากกองสังเกตการณ์คนหนึ่งรายงานกับเจ้าหน้าที่ระดับสูงกว่า<br>
«หืม ดูเหมือนลูกกวาดที่ยื่นให้จะหอมหวานไปหน่อยนะ»<br>
เมื่อเจ้าหน้าที่ระดับสูงได้รับรายงาน เขาหยุดกวาดตาลงบนเอกสารงาน เงยหน้าขึ้นมามอง<br>
«ให้แม็กซ์ไปหาไหมครับ»<br>
เขายกมือขึ้นมาลูบคาง พิจารณาคำแนะนำของเจ้าหน้าที่ในเวลาไม่นาน<br>
«ไม่เป็นไร ไม่จำเป็น เขายังเป็นบุคคลากรที่น่าเสียดายหากต้องสูญเสียไปครับ»<br>
«งั้นจะทำอย่างไรดีครับ»<br>
«ไปเรียกดอกเตอร์คนนั้นมาทีสิครับ»<br>
เจ้าหน้าที่ระดับสูงพูด แล้วก้มหน้ากลับลงมามองเอกสารต่อ<br>
|<br>
- จบ -<br>","ch10_c.swf","3393_000"
108,1,"ปี 3390 «ความเวทนา»",1,"«ได้เวลาที่กลับไปหาคุณกิบลินแล้วนะ»<br>
ด็อกเตอร์บอกให้เธอกลับไป เชรีไหล่ตก<br>
«ยังไงเจ้านายของเธอก็เป็นเขาอยู่ดีล่ะนะ»<br>
การเชรีมาอยู่ที่นี่ ยังไงก็เป็นแค่เพื่อซ่อมแซ่มและตรวจสอบเท่านั้น พอรู้ว่าอีกไม่นานสถานที่ที่เหมือนน้ำหล่อเลี้ยงจิตใจจะต้องจบลง เธอจึงช็อคเป็นอย่างมาก<br>
«ดูเหมือนอารมณ์ความรู้สึกของเธอมีแนวโน้มว่าจะมากเกินไปนะ»<br>
ด็อกเตอร์ยิ้มเฝื่อนๆ พร้อมพูดถึงความสำเร็จของผลงานตนเองด้วยความดีใจ เขาพูดต่อ<br>
«ท่าทางเธอจะชอบที่นี่ เอาไว้จะแจ้งบอกให้มาที่นี่โดยใช้ข้ออ้างว่าถึงเวลาเช็คสภาพแล้วกัน»<br>
«ขอบคุณค่ะ»<br>
เธอพูดขอบคุณและตั้งท่าจะเดินจากไป แต่ก็สะดุดกับอะไรบางอย่างจึงเสียการทรงตัว เธอไม่รู้ว่ามีร็อบอยู่บริเวณขาของเธอ<br>
เชรีนั่งยองๆ อยู่ตรงนั้น เธอลูบหัวร็อบเบาๆ แทนการขอโทษที่เดินไปเกี่ยวตัวร็อบเข้า<br>
«จะพาเด็กคนนั้นไปด้วยมั้ย?»<br>
เธอลูบหัวร็อบพร้อมกับหันไปมองด็อกเตอร์<br>
«ได้เหรอคะ?»<br>
เธอน่าจะพูดออกไปด้วยเสียงที่ดูสงบแท้ๆ แต่ทำไมก็ไม่รู้ เสียงเธอกลับดูตื่นเต้น<br>
«เพราะมันติดเธอมากด้วยละนะ แถมถ้ามันกลับมาเห่าคนไม้ไว้หน้าก็จะแย่เอา»<br>
ร็อบเริ่มวิ่งไปรอบตัวเชรีพร้อมกับกระดิกหางอย่างบ้าคลั่งราวกับเดาเหตุการณ์ได้<br>
|<br>
วันที่ต้องถูกส่งตัวกลับไปหาผู้เป็นนาย เชรีไปหาด็อกเตอร์เพื่อที่จะถามเรื่องที่ค้างคาใจเธอมาตลอด<br>
«คือว่า...ฉันจะถูกยัดลงกล่องแล้วส่งกลับรึเปล่าคะ?»<br>
หลังจากที่รู้ว่าเธอไม่ใช่มนุษย์แล้ว การถูกปฏิบัติเหมือนกับตุ๊กตาสวมหน้ากากพวกนั้นคงรู้สึกไม่ดีนัก<br>
«แน่นอน แบบนั้นทั้งเร็วและน่าเชื่อถือด้วย ปล่อยให้ตาแก่กิบลินรอนานแล้วด้วย»<br>
ไม่ใช่เรื่องนั้น เธอพยายามหาข้อโต้แย้งสักอย่างแต่เชรีในตอนนี้หาคำพูดที่ควรจะพูดตอนนี้ไม่เจอเลย<br>
«เอ้า เข้าไปซะสิ»<br>
เมื่อเธอพูดติดขัด ก็ถูกด็อกเตอร์เร่งเร้าให้เข้าไปในกล่องที่ใช้สำหรับขนส่ง เธอลงไปในกล่องอย่างไม่เต็มใจนัก<br>
«งั้นก็ค่อยตื่นตอนที่ไปถึงก็แล้วกันนะ คงจะเดินทางนานสักหน่อย แต่เธอจะรู้สึกว่าแป๊บเดียวเองแหละ»<br>
ด็อกเตอร์พูดได้ดังนั้นก็เปลี่ยนเชรีกับร็อบเป็นโหมดจำศีล แล้วปิดฝา<br>
ก่อนที่หมดสติ ก็เห็นโดนิต้าที่ไม่ได้เห็นจนถึงตอนนี้ หน้าของเธอที่มองลงมายังเชรีนั้น ดูรื่นรมย์อย่างมาก<br>
|<br>
เมื่อตื่นขึ้นมา ก็อยู่ในความมืดมิด เสียงเหมือนมีอะไรบางอย่างกำลังพังกล่องดังตึงตึงเป็นพักๆ<br>
ดูท่าร็อบที่ตื่นขึ้นมาก่อนจะพยายามออกนอกกล่องให้ได้<br>
เธอถูกส่งถึงที่หมายแล้วรึไงนะ อย่างน้อยก็ไม่เหมือนกับกำลังเคลื่อนย้ายอยู่<br>
ถ้าไม่ออกไปข้างนอกก่อนก็ไม่รู้หรอก พอใช้มือผลักฝาด้านบนมันก็ถูกเปิดออกอย่างง่ายดาย<br>
ร็อบกระโดดออกไป เชรีก็ค่อยๆ เดินออก ตรงนี้คือหน้าคฤหาสน์ของผู้เป็นนาย<br>
เธอน่าจะเคยมาที่คฤหาสน์ของผู้เป็นนายหลายครั้งแล้ว แต่รู้สึกแปลกๆ ทั้งที่ไม่ได้ล็อกกุญแจประตูหน้าไว้ แต่กลับไม่รู้สึกว่ามีคนอยู่ข้างในเลย<br>
เชรีเรียกร็อบแล้วอุ้มมันขึ้นมา แล้วย่างก้าวเข้าไปในคฤหาสน์อย่างระมัดระวัง<br>
เธอส่งเสียงเรียกผู้เป็นนาย แต่ไม่มีการตอบกลับมา หรือว่าจะออกไปข้างนอกรึเปล่านะ แต่ก็อธิบายไม่ได้ว่าทำไมถึงไม่ล็อกกุญแจคฤหาสน์<br>
ไม่ว่าจะห้องไหนก็ไม่มีใครอยู่เลย เธอไปถึงห้องนอนซึ่งเป็นห้องสุดท้าย<br>
«เชรีค่ะ กลับมาแล้วค่ะ»<br>
เพื่อความแน่ใจ หลังจากเคาะประตูและประกาศตัวตนแล้ว เธอก็แตะประตู ประตูเปิดออกอย่างง่ายดาย ที่นี่ก็ไม่ได้ล็อกกุญแจไว้<br>
ลมเย็นๆ ของฤดูหนาวพัดมา เพราะหน้าต่างเปิดค้างเอาไว้ ม่านจึงถูกพัดด้วยแรงลม<br>
และแล้วก็เจอผู้เป็นนายอยู่ในห้องนอน ไม่สิ ผู้ที่เคยเป็นนายอยู่ในห้องนอนต่างหาก<br>
ดาบใหญ่ที่ปักอยู่บนท้องแทงทะลุผ่านเตียงจนถึงพื้นห้อง ผ้าปูที่เป็นสีขาวกลับถูกย้อมด้วยสีแดงเข้มดูน่าเวทนา<br>
ร่างไร้ลมหายใจของผู้เป็นนายเริ่มเน่าเสีย ทำให้รู้ได้ว่าเขาไม่ได้ตายเมื่อวานหรือวันนี้อย่างแน่นอน<br>
|<br>
การทำธุรกิจเพื่อเงินโดยไม่ขึ้นตรงกับใครเป็นพิเศษ ทำให้เกิดความกังวลและคลางแคลงใจ ผลลัพธ์จึงกลายเป็นแบบคราวนี้ก็ได้<br>
ถึงเชรีจะไม่รู้สาเหตุ แต่งานบางครั้งก็มีการช่วยเหลือฝ่ายตรงข้ามด้วยจึงไม่ใช่เรื่องแปลก<br>
แม้เธอตกใจต่อการตายของผู้เป็นนาย แต่ก็รู้สึกโล่งใจ ด็อกเตอร์ตรวจแล้วว่าเชรีไม่มีปัญหาอะไรจึงตัดสินใจส่งตัวเธอกลับมา แต่กลับไม่มีเอกสารยืนยันเหมือนก่อนหน้านี้<br>
ด็อกเตอร์บอกว่าผู้มีกรรมสิทธิ์ในตัวเชรีก็คือผู้เป็นนาย แต่ตอนนี้เขาตายเสียแล้ว งั้นตัวเองจะเป็นของใครกันล่ะ<br>
เชรีได้รับอิสระโดยที่ตัวเองไม่ได้คาดหวังจึงทำตัวไม่ถูก<br>
|<br>
เชรีที่น่าจะเป็นอิสระแล้วไม่ได้ไปไหน เธอนึกไม่ออกว่าจะไปยังที่แห่งใดดี<br>
ผลลัพธ์ก็คือเธอเลือกที่จะมองร่างไร้ชีวิตของผู้ที่เคยเป็นนายต่อไปเรื่อยๆ<br>
เธอสนใจร่างหลังความตายที่ตัวเธอเองไม่มี<br>
วันเวลาผ่านไปเรื่อยๆ เธอใช้เวลาส่วนใหญ่อยู่ในห้องที่มีศพ นอกนั้นก็จะอยู่กับร็อบ<br>
เชรีไม่เข้าใจว่า การมองศพของผู้เป็นนายโดยไม่ทำอะไร คือการล้างแค้นเขาที่มอบงานให้ตนเองมาตลอด หรือว่าเธอสูญเสียผู้อุปถัมภ์ จึงอาลัยอาวรณ์กันแน่<br>
เพียงแต่มีอะไรบางอย่างที่ร่างของผู้เป็นนายซึ่งค่อยๆ ผุผังไปดึงดูดเชรี<br>
|<br>
วันหนึ่ง ร็อบก็ไม่ขยับแล้ว ทั้งที่เมื่อวานยังกระโดดอย่างร่าเริงอยู่แท้ๆ บาดแผลก็ไม่มี<br>
ถึงเธอจะอุ้มมันขึ้นมา ตัวมันก็ห้อยอย่างไร้เรี่ยวแรง<br>
เมื่อไหร่กันนะที่ด็อกเตอร์พูดว่าร็อบเป็นสิ่งประดิษฐ์ที่ไม่มีวันตาย<br>
ถึงจะมีรูปร่างเป็นสุนัข แต่ก็ไม่ใช่สุนัขทั่วไป ถึงจะพาไปหาสัตวแพทย์ก็คงไม่ช่วยอะไร<br>
แน่นอนว่าจำเป็นต้องพึ่งด็อกเตอร์<br>
เชรีใส่ร็อบที่ไม่ขยับเขยื้อนแล้วลงในถุงที่เธอหยิบมาจากคฤหาสน์<br>
เพื่อตัวร็อบเองแล้ว ถึงเธอจะไม่รู้ว่าสถานที่นั้นอยู่ตรงไหนแต่ก็ออกตามหา เชรีจึงเริ่มเตรียมตัวเพื่อออกเดินทาง<br>
|<br>
- จบ -<br>","ch11_c.swf","3390_002"
48,1,"ปี 3394 «รถไฟ»",1,"เครือข่ายรางรถไฟความเร็วสูงที่เชื่อมระหว่างเมืองได้รับการบูรณะซ่อมแซมอย่างรวดเร็วหลังน้ำวนหายไป ผู้คนเคลื่อนไหว ยุคสมัยเคลื่อนผ่าน<br>
«น่าจะได้เอนหลังสบายๆ สักพัก»<br>
เลออนนั่งเก้าอี้บนรถไฟ พูดกับตัวเอง<br>
ดวงตา <ดิ อาย> ปัจจุบันอยู่ในพื้นที่ร้างทางใต้ของแคว้นซาลาน<br>
เดินทางด้วยรถไฟไปเมืองชายแดน หลังจากนั้นจะเช่าม้า หรือเดินสักสองสามวันก็ได้<br>
ต้องฟื้นฟูร่างกายให้ได้ก่อนสักนิดก็ยังดี เขาได้รับการรักษาแล้วก็จริง แต่พละกำลังที่หดหายไปยังไม่กลับคืนมา<br>
เลออนตัดสินใจงีบหลับ เขาใช้กระเป๋าเป็นหมอน ข่มตานอน คิดถึงอาร์ชิบัลท์ที่นำปัญหาน่าปวดหัวมาให้สักพัก<br>
เขาลองพิจารณาถึงการกระทำกับเหตุผลที่หักหลังทีละเรื่องๆ แต่ไม่ว่าเรื่องไหนก็ยังห่างไกลนักกว่าจะคำตอบ<br>
|<br>
เลออนคิดไปเรื่อยจนหลับ กระทั่งผ่านไปครู่หนึ่งมีเสียงประหลาดปลุกเขาให้ตื่น เสียงแห้งๆคล้ายเสียงโลหะดัง แคร้ง แคร้ง อยู่ข้างๆ ลักษณะเสียงต่างจากเสียงฉึกฉักตามปกติของรถไฟหรือเสียงเบรกอย่างชัดเจน<br>
«ขอโทษที ฉันคงทำนายตื่นสินะ»<br>
ชายคนหนึ่งนั่งเก้าอี้ฝั่งตรงข้ามติดทางเดิน ขยับมือปลอมซ้ำๆ<br>
«ที่นี่ฝุ่นท่าจะเยอะ ขยับอะไรก็ฝืดไปหมด ไม่สะดวกเลย»<br>
ชายแปลกหน้าพูดฉอดๆ กับคนเพิ่งเคยเจอหน้าครั้งแรก เขาแต่งกายผิดจากผู้โดยสารบนรถไฟคนอื่น แต่เพราะสวมฮู้ดเลยเห็นรูปร่างหน้าตาได้ไม่ชัดเจนนัก<br>
«ฉันไม่ค่อยถูกกับอากาศบนพื้นพิภพน่ะ อากาศร้อนชื้น กลิ่นด้วย น่าขยะแขยงไปหมด»<br>
«มีธุระอะไร คงมาหาฉันเพื่อจะคุยเรื่องดินฟ้าอากาศละมั้ง»<br>
«เปล่าหรอก ที่จริงมีเรื่องจะคุยด้วย»<br>
«แต่ฉันไม่คิดจะคุยกับแก»<br>
เลออนชันตัวขึ้นจากเก้าอี้เล็กน้อย<br>
«ใจร้ายจัง ขอแนะนำตัวแล้วกัน ฉัน...»<br>
พอชายคนนั้นเอ่ยปาก เลออนก็ชักปืนรีโวลเวอร์ออกจากอกด้วยความเร็วสูง แล้วยิงเข้าที่หัวทันที<br>
«บอกแล้วไงว่าไม่คุย»<br>
เลออนยืนขึ้นหยิบสัมภาระแล้วกระโดดข้ามเก้าอี้ออกห่างจากชายคนนั้น<br>
ชายผู้ถูกยิง นอนกองอยู่ข้างทางเดิน<br>
ไอ้หมอนั่นมันบ้า เลออนตัดสิน เขามั่นใจว่าประสาทดมกลิ่นของผู้เหลือรอดอย่างตนน่าจะยังเฉียบแหลมอยู่<br>
เขามองจากระยะห่างๆ ชายคนนั้นลุกขึ้นยืนช้าๆ<br>
กระสุนปืนร่วงลงมาจากมือที่ห้อยอยู่ กลิ้งหลุนๆ ไปตามทางเดินรถไฟที่โยกไหว<br>
«ชักจะวุ่นวายใหญ่แล้วนะเฟ้ย»<br>
เลออนบ่นแกมกวนประสาทด้วยเสียงอันดัง แล้วย้ายไปโบกี้ข้างๆ เพื่อสร้างระยะห่าง<br>
ในโบกี้ไร้ร่างผู้โดยสาร พูดให้ถูกคือ ไร้ร่างผู้โดยสารที่ยังมีชีวิตอยู่ ร่างทุกคนฉีกขาดเหมือนถูกเฉือนด้วยคมมีด ทางเดินเปรอะเปื้อนเลือด ภาพที่เห็นถูกฉาบไปด้วยสีแดง<br>
ช่างเป็นภาพอันโหดเหี้ยม แต่เลออนไม่มีเวลาให้มัวไว้อาลัย เขารับรู้เพียงว่ากำลังและความมุ่งมั่นของหมอนั่นไม่ธรรมดา<br>
กะแล้วว่าการเดินทางนี้คงไม่จบลงง่ายๆ ไม่อย่างนั้นจะมาไหว้วานเขาทำไม<br>
จะทำอย่างไรดี สัมภาระก็มี ร่างกายก็อ่อนเปลี้ย ไม่ระวังให้ดีมีหวังซวย เขาคิดพลางมองบริเวณรอบๆ หาวิธีต่อสู้กับมันและหาหนทางฝ่าหนี<br>
เขาหลบเลี่ยงศพพลางมุ่งหน้าไปโบกี้ท้ายขบวนโดยเร็ว แม้หน้าต่างจะเปรอะเปื้อนไปด้วยเลือดแต่ก็มองเห็นผ่านหน้าต่างได้ว่าชายคนนั้นไล่ตามมา<br>
ชายคนนั้นเข้ามาในโบกี้สุดท้ายแล้ว ด้านหลังเลออนไม่มีโบกี้ถัดไป มีเพียงภาพรางรถไฟที่เคลื่อนผ่านไปเหมือนงูเลื้อยยึกยือทอดยาวสุดลูกหูลูกตา<br>
«เป็นถึงผู้เหลือรอดจากกองทัพที่เคยได้รับยกย่องเป็นถึงอัศวินศักดิ์สิทธิ์ แต่ทำตัวขี้ขลาดน่าดู»<br>
«พล่ามอะไรนักหนา ไอ้โรคจิต»<br>
«แก้ปัญหาด้วยการหันหน้าพูดคุยกัน สร้างสรรค์กว่าใช้กำลังเยอะนะ เลิกใช้วิธีป่าเถื่อนซะเถอะ»<br>
«ไม่เอาด้วยหรอกโว้ย»<br>
เลออนถีบประตูรถไฟโบกี้สุดท้ายพังแล้วออกมาข้างนอก จะโดดรถไฟหนีมันไปเลย หรือว่า... วินาทีที่ใคร่ครวญอยู่ ความรู้สึกเจ็บแปลบก็แล่นขึ้นจากเท้า เขาโดนลากไปทางประตูเหมือนถูกอะไรบางอย่างกระชาก<br>
«ว่าแล้วเชียว คุยกับพวกคนป่าเถื่อนไปก็ไร้ผล»<br>
เท้าเลออนมีลวดเหล็กเปล่งประกายเงาวับพันทบอยู่ ปลายลวดคือมือปลอมของชายผู้นั้น<br>
เลออนถูกแรงมหาศาลดึง<br>
«รู้ไหมว่าอุปกรณ์นั้นมีไว้ทำอะไร เลออน»<br>
เลออนนิ่งเงียบต้านแรงลวด ควักมีดจากสะโพก พยายามจะตัด<br>
«เปล่าประโยชน์น่า ลวดนี่ทำจากไฟเบอร์โมเลกุลเดี่ยว ยอมฟังฉันซะดีๆ »<br>
«ด้ายตัดไม่ขาดรึ เอางั้นก็ได้»<br>
คราวนี้เขาเปลี่ยนมาใช้ปืนรีโวลเวอร์ สาดกระสุนใส่ชายคนนั้นจนหมดลูกโม่ภายในชั่วพริบตา<br>
กระสุนเกือบทั้งหมดกระจุกอยู่ที่เป้าหมายจุดเดียว มือชายลึกลับที่กุมลวดอยู่คลายออก แรงดึงบนเท้าเลออนหายไปจนหมด<br>
เลออนออกมานอกรถไฟ ปีนขึ้นหลังคาอย่างว่องไวทั้งที่ลวดยังติดอยู่คาเท้า<br>
เขาเดินบนหลังคา มุ่งไปทางเดียวกับหัวรถไฟ<br>
เจ้านั่นปีนขึ้นมาเหมือนกัน มือปลอมข้างหนึ่งพังจนขยับไม่ได้ แต่ยังเหลืออีกข้างอยู่<br>
«พูดภาษาคนไม่รู้เรื่องจริงๆ นะนาย»<br>
ชายคนนั้นพูด พลางโบกมือข้างที่ยังไม่พังแรงๆ<br>
ลวดเส้นบางพันรอบลำคอเลออน<br>
ไม่ใช่ว่าเขาประมาท แต่อีกฝ่ายเร็วกว่าคาดคิดนัก<br>
«บ้าเอ๊ย»<br>
«ในที่สุดก็ยอมฟังฉันแล้วใช่ไหม»<br>
ชายคนนั้นเริ่มเล่าให้เลออนฟัง โดยไม่ผ่อนแรงลงแม้แต่น้อย<br>
«อุปกรณ์ที่นายเอามา จะนำหายนะมาสู่พื้นพิภพ เหมือนน้ำวนที่พวกนายสู้กันนั่นแหละ»<br>
«พื้นพิภพจะเป็นอย่างไรฉันไม่สน แต่สิ่งที่อุปกรณ์ทำ จะเป็นอุปสรรคต่อพวกเรามากทีเดียว»<br>
«พวกเราไม่ใช่ศัตรูหรอก เลออน พลังของนายมีค่ายิ่งนัก»<br>
เลออนดิ้นรน ชายลึกลับเพิ่มแรงรัดยิ่งขึ้น<br>
«ฉันสามารถเด็ดหัวนายหลุดจากบ่าได้ทุกเมื่อที่ต้องการนะ»<br>
«ไม่มีตัวเลือกให้ ยอมแพ้แล้วถืออุปกรณ์มาทางนี้ซะ»<br>
เลออนยกมือ ปล่อยสัมภาระร่วงลงบนหลังคา เมื่อเห็นเลออนเชื่อฟังแต่โดยดี ชายคนนั้นจึงผ่อนลวดลง<br>
«ฉันชอบเด็กว่านอนสอนง่าย»<br>
«ฉันแพ้แล้ว อ่า...ยังไม่รู้ชื่อแกเลย»<br>
«ซัลกาโด»<br>
«อ้อ ซัลกาโด ถ้านายว่ามันสำคัญขนาดนั้นฉันให้ก็ได้ ดูท่ามันจะอันตรายไม่เบาด้วยสิ»<br>
เลออนเตะสัมภาระที่วางไว้ข้างเท้ากระเด็นลอยกลางอากาศ<br>
«แก!»<br>
เขาปลดลวดที่เหลือข้างเดียวออกจากเลออน เหวี่ยงพันรอบสัมภาระที่กำลังจะร่วง<br>
«เที่ยวพื้นที่ร้างให้สนุกนะ ซัลกาโด»<br>
เลออนควักปืนรีโวลเวอร์ออกมาอีกครั้ง คราวนี้จะไม่ให้ใช้มือปลอมบังแล้ว เขาสาดกระสุนรัวใส่เท้าแทน<br>
ซัลกาโดตีลังกา กลิ้งตกไปนอกรถไฟพร้อมสัมภาระ สู่พี้นที่ร้างที่ไม่มีสิ่งใดรองรับ<br>
|<br>
เมื่อแน่ใจแล้วว่าซัลกาโดหล่นลงไปแล้ว เลออนก็กลับเข้ามาในรถไฟ หยิบสัมภาระเปื้อนเลือดของตนขึ้นมา<br>
สภาพสยดสยองที่มีศพและสัมภาระผู้โดยสารกระจัดกระจาย เหมาะจะเป็นที่ซ่อนสัมภาระอันปลอดภัยเป็นอย่างยิ่ง<br>
พอกลับไปที่เก้าอี้เดิมของตน เขาก็ครุ่นคิดว่าจะหนีจากความวุ่นวายแตกตื่นเมื่อถึงสถานีต่อไปอย่างไร<br>
|<br>
จากสถานีปลายทาง ขี่ม้าสองวัน เดินต่ออีกสามวัน ในที่สุดเขาก็ดั้นด้นมาถึงสถานที่ซึ่งเคยมีดวงตา <ดิ อาย><br>
เขาเคยต่อสู้กับอสูรหลายต่อหลายครั้ง แต่มันต่างกับตอนนั้น โลกใบนี้ไม่ใช่สถานที่น่าอยู่สำหรับพวกมันอีกต่อไป<br>
เลออนเอาอุปกรณ์ออกมาเพื่อปัดเป่าอารมณ์หม่นหมอง นึกถึงวิธีเดินเครื่องที่ลูกน้องลาห์มบอกมา<br>
«อย่างนี้รึ»<br>
อุปกรณ์ขนาดเล็กสามอัน เชื่อมกันไว้ด้วยเสายืดหดได้ที่ส่องประกายวาววับประหลาด เขาติดตั้งมันบนพื้นให้เป็นรูปสามเหลี่ยม แล้วเลออนก็กดสวิทช์ด้านบน<br>
ทันใดนั้นพื้นที่สามเหลี่ยมที่เป็นพื้นดินธรรมดาจนถึงเมื่อครู่ เปล่งแสงประหลาดออกมา สะท้อนภาพโลกหลากหลายวูบวาบสลับกัน<br>
ภาพน้ำวน <โพรฟองด์> แวบเข้ามาในหัวอย่างหลีกเลี่ยงไม่ได้ หากเกิดเหตุกลียุคขึ้น น้ำวน <โพรฟองด์> อันใหม่จะถือกำเนิด ณ สถานที่ที่เคยมีดวงตา <ดิ อาย> ไม่ตลกเลยแฮะ<br>
«รู้งี้ ถามซัลกาโดไว้ซะดีกว่า»<br>
อุปกรณ์นั้นได้แค่เพียงกระพริบภาพประหลาด ทำงานเงียบๆ ของมันต่อไปเรื่อยๆ<br>
ผ่านไปหนึ่งคืน สองคืนก็แล้ว อุปกรณ์ยังไม่มีอะไรเปลี่ยนแปลง<br>
เขาถูกวานให้มาติดตั้งอุปกรณ์เฉยๆ ไม่ได้ถูกวานให้ตรวจสอบสภาพหลังจากนั้นด้วย<br>
แต่พอได้ยินซัลกาโดบอก เลออนเลยเริ่มอยากดูให้เห็นกับตาว่าอุปกรณ์ประหลาดจะก่อเหตุอะไรบ้าง<br>
|<br>
หลังผ่านไปอีกสามวัน ยามเย็น อุปกรณ์ก็มีความเปลี่ยนแปลง เลออนนอนกลางแจ้งอยู่ข้างๆ จึงรับรู้ถึงความเปลี่ยนแปลงทันที<br>
แสงละลานตาเริ่มทะลักออกมาจากน้ำวนในพื้นที่สามเหลี่ยม แสงเจิดจ้าขนาดย้อมให้บริเวณโดยรอบเป็นสีขาวโดยทั่ว<br>
ในลำแสง มีเงาคนเลือนๆ ลอยอยู่ สูงจากพื้นประมาณ 1 อัลเล เงานั้นค่อยๆ เข้มขึ้นเรื่อยๆ<br>
เขาจ้องมองจนลืมหายใจ ในที่สุดเงานั้นก็ปรากฏชัดขึ้นใจกลางลำแสง<br>
เลออนตกตะลึงเมื่อเห็นคนคนนั้น<br>
|<br>
- จบ -<br>","ch05_c.swf","3394_052"
118,1,"«กรง»",1,"ได้ยินเสียงของคน น้ำเสียงแบบที่เคยได้ยิน เหมือนเสียงของมนุษย์ที่ได้ยินในตอนนั้น บรรยากาศช่างมืดทึบ ไอน์ถูกวางไว้เกือบกลางโต๊ะในห้องไร้หน้าต่าง<br>
เจ้าของเสียงก้มลงดูไอน์กับโต๊ะ เหมือนกำลังกลุ้มใจอะไรสักอย่าง<br>
|<br>
ได้ยินเสียงประตูเปิดดังแกร๊ก มีคนเข้ามา<br>
«ก็ว่ารู้สึกมีใครอยู่ คิดแล้วว่าต้องเป็นท่าน บอกกี่ครั้งแล้ว ว่าที่นี่คือห้องใต้ดินของข้าน่ะ»<br>
ผู้เฒ่าเสียงแหบบอกกับเด็กหนุ่มด้วยสีหน้าเบื่อหน่าย สีหน้านั้นเป็นหน้าที่บอกว่าไม่ได้หมายถึงการตักเตือนแต่อย่างใด<br>
ผู้เฒ่ารู้สึกถึงสิ่งที่อยู่เบื้องหน้าของเด็กหนุ่ม<br>
«คราวนี้เป็นแมวเหรอ แถวนี้ไม่ค่อยมีสีนี้เท่าไหร่เลยนะ»<br>
«ใช่ม้า? คราวนี้ว่าจะสตัฟฟ์ไว้โดยไม่เลาะกระดูกนะ»<br>
«ถ้าจะสตัฟฟ์ ก็ใช้เวลาไม่น้อยเลย ก่อนอื่นก็...»<br>
ผู้เฒ่าพูดและเดินไปในสุดของห้อง เด็กหนุ่มยังคงไม่ละสายตาออกจากไอน์<br>
|<br>
สักพัก ผู้เฒ่าก็กลับมาพร้อมกับพลิกหน้าหนังสือที่ถืออยู่<br>
«หืม ก่อนอื่นก็ต้องถลกหนังออกล่ะนะ»<br>
ชัดเจนแล้วว่าพวกเขาไม่ได้คิดจะรักษาไอน์<br>
«เข้าใจล่ะ»<br>
คิดเร็วเกินไปว่าพวกเขาจะช่วยชีวิต<br>
เธอพยายามรวบรวมกำลังที่เหลืออยู่เพื่อหนี ความเจ็บปวดแล่นไปทั่วร่าง เธอขยับไม่ได้อย่างที่คิด ในที่สุดก็พลิกตัวพร้อมกับส่งเสียงที่ราวกับจะสิ้นลม<br>
«โอะโอ๋ ดูท่าจะยังไม่ตายนะ»<br>
«งั้นฆ่ามันเถอะ»<br>
เด็กหนุ่มจับหางของไอน์อย่างแรง<br>
ไอน์ซีดเผือดต่อแรงนั้น<br>
«เดี๋ยวก่อน เราเคยสัญญากันไว้แต่แรกแล้วนะ ว่าสัตว์ที่จะพามาที่นี่ได้ต้องตายแล้วเท่านั้น»<br>
«ชิ...»<br>
«สัญญาก็คือสัญญา ข้าคิดว่าอยากจะให้ท่านเรียนรู้ที่จะจัดการซะบ้าง เพื่อให้อดกลั้นความอยากของท่านได้น่ะ»<br>
|<br>
เด็กหนุ่มแสดงสีหน้าไม่พอใจต่อคำพูดของผู้เฒ่าแล้วค่อยๆ วางแขนกับไอน์ลง ไอน์รอดตายแล้ว<br>
«ฉันจะรับฝากแมวตัวนี้ไว้เอง»<br>
ไอน์ได้รับการรักษา และได้พื้นที่ในมุมหนึ่งของห้อง เธอไม่ได้ถูกใส่อยู่ในคอกหรือในกรง แต่ตั้งแต่เธอฟื้นขึ้นมาก็ไม่เคยได้ออกจากใต้ดินนี้เลย อย่างไรซะเธอก็ไม่สามารถจะเดินไปไหนได้อย่างอิสระจนกว่าบาดแผลจะหาย<br>
|<br>
จากนั้น เด็กหนุ่มนำซากจากที่ไหนก็ไม่รู้มาแยกชิ้นส่วนให้เห็นอยู่ใกล้ๆ วันแล้ววันเล่า เด็กหนุ่มที่ไม่ค่อยแสดงสีหน้าจะแสดงสีหน้าร่าเริงเฉพาะเวลาได้จับศพ ไม่ใช่เตรียมจะสตัฟฟ์ เหมือนจุดประสงค์จะเป็นการใช้มีดแทงไปที่ซากสัตว์มากกว่า<br>
«อยากจะลองสตัฟฟ์แกจริงๆ เลยน้า...»<br>
เด็กหนุ่มยื่นหน้าเข้ามาใกล้แล้วกระซิบ ไอน์สั่นไปด้วยความกลัว<br>
«ไม่ว่ายังไงก็ต้องหนีไปให้ได้...»<br>
ความคิดนี้วนเวียนอยู่ในหัว แต่ไอน์ไม่มีวิธีที่จะหนีเลย<br>
|<br>
ทว่า มีอยู่วันหนึ่งเด็กหนุ่มไม่ได้แวะมาที่ห้องใต้ดิน<br>
มีเสียงเอะอะข้างนอกจนไอน์ที่อยู่ใต้ดินได้ยิน วันเวลาเหล่านั้นดำเนินต่อไปเรื่อยๆ ตอนที่สติของไอน์เริ่มพร่ามัวเพราะความหิว ผู้เฒ่าก็มาหาไอน์<br>
เธอเตรียมใจไว้แล้วว่าเวลานั้นจะมาถึง เธอตัดใจ แต่ผู้เฒ่าแค่เอาอาหารมาให้ หลังจากนั้นก็ไม่ได้เห็นร่างของเด็กหนุ่มอีกเลย วันเวลาที่ใช้ชีวิตอยู่กับผู้เฒ่าก็ดำเนินต่อไป<br>
|<br>
พอรู้สึกตัวก็กลับมาอยู่ในร่างเดิมแล้ว เธอทำได้แค่เดิน ตอนนี้ไม่มีความเจ็บปวดจากบาดแผลแล้ว<br>
ผู้เฒ่าที่เป็นเจ้าของห้องผล็อยหลับอยู่บนเก้าอี้ เมื่อสวมเสื้อโค้ทที่อยู่ในห้องก็ค่อยๆ เปิดประตูโดยไม่ให้ผู้เฒ่าตื่น<br>
เธอออกมาข้างนอกและแหงนมองฟ้ายามค่ำ ดาวขนาดใหญ่ที่ส่องแสงโดดเด่นที่เคยเห็นในตอนนั้นกลับไม่ปรากฏอยู่บนท้องฟ้าตรงไหนเลย มีเพียงดาวดวงเล็กส่องประกายแข่งกันเท่านั้น<br>
«การที่มาขโมยพระกระยาหารของฝ่าบาทนี่ ไม่น่าชื่นชมเลยนะ คุณหนู»<br>
ผู้เฒ่าที่ตื่นขึ้นมาแล้วยืนอยู่หลังไอน์ ผู้เฒ่าว่ากล่าวตักเตือนไอน์ที่ตั้งท่าป้องกันตัวเอง<br>
«ฉันไม่ได้กินหรอกค่ะ คุยด้วยกันหน่อยมั้ยคะ»<br>
พอออกจากห้องใต้ดินเธอก็ไม่มีเป้าหมายอะไร ไอน์ลองคุยกับผู้เฒ่าเพื่อที่จะรู้เรื่องของโลกสักหน่อยก็ยังดี<br>
«อย่างนี้นี่เอง มาจากโลกอีกฝั่งของน้ำวนสินะ ก็รู้อยู่หรอกว่ามีทฤษฏีที่ว่าทางนั้นก็มีสิ่งมีชีวิตที่มีอารยธรรมอยู่ด้วย แต่ก็เพิ่งเคยเห็นด้วยตาตัวเองเป็นครั้งแรกนี่แหละ»<br>
ผู้เฒ่าจ้องมองไอน์ ท่าทางจะติดใจหูบนหัวของไอน์เป็นพิเศษ<br>
«กลุ่มที่เธอกำลังตามหาอยู่ ก็มีอยู่ที่โลกฝั่งนี้จริงๆ พวกเขาเองก็พยายามที่จะหยุดภัยพิบัติจากน้ำวนอย่างเต็มที่ก็เลยไม่มีเวลาให้นึกถึงว่าโลกอีกฝั่งจะเป็นเช่นไร»<br>
เธอเข้าใจสภาพการณ์ของโลกนี้แล้วว่าเป็นอย่างไร แต่เรื่องที่ว่าโลกของพวกไอน์จะตกอยู่ในอันตรายก็ไม่เปลี่ยนแปลง<br>
«อีกไม่นานก็จะมีคนเดินทางไปที่นั่น ถ้าตามคนผู้นั้นไป ความหวังของเธออาจจะเป็นจริงก็ได้»<br>
พอถึงเช้าก็คงกลับไปอยู่ในร่างแมวแน่ ไอน์อยากจะรู้ข้อมูลของโลกนี้มากขึ้นอีกนิด จึงคุณกับผู้เฒ่าต่อ<br>
|<br>
ผู้เฒ่ากับไอน์คุยกันยันเช้าวันถัดมา เด็กหนุ่มก็แวะมาที่ห้องใต้ดินที่ไม่ได้มาเสียนาน สีหน้าของเด็กหนุ่มดูแจ่มใสอย่างยิ่ง<br>
«ฮะฮะ ในที่สุดท่านพ่อก็อนุญาตแล้ว»<br>
เด็กหนุ่มกางกระดาษ มันเป็นจดหมายแนะนำให้เข้าเป็นทหารในกองทัพแห่งหนึ่ง และก็เป็นการเนรเทศออกจากราชวงศ์ด้วย<br>
«ที่นั่น สำหรับพระองค์แล้วมันคือโลกที่มีความเป็นไปได้มากกว่าห้องใต้ดินในปราสาทเก่าแห่งนี้เสียอีก»<br>
«อือ โลเฟน มันเป็นที่อย่างที่ท่านพูดน่ะแหละ»<br>
«งั้นก็ต้องเตรียมตัวเดินทางสินะ»<br>
«อะไรกัน ไปแค่ตัวก็พอแล้ว เสื้อผ้าหรือเพชรพลอยไม่จำเป็นต่อการต่อสู้เสียหน่อย อีกอย่างดาบที่อยู่ที่นี่ก็คงจะไม่มีประโยชน์»<br>
«แหม ก็จริง ที่กรมทหารก็มีอาวุธชั้นเยี่ยมของพวกเอ็นจิเนียร์พร้อมอยู่แล้วนี่นะ»<br>
«แล้วก็ มีของที่อยากจะฝากท่านนำไปส่งหน่อย ให้เพื่อนเก่าของข้าเอง»<br>
พูดดังนั้น ผู้เฒ่าที่ชื่อว่าโลเฟนก็ส่งกรงที่มีไอน์อยู่ข้างในให้กรุนวัลด์<br>
|<br>
- จบ -<br>","ch12_c.swf","3385_002"
78,1,"ปี 3383 «เปลเด็ก»",1,"ตั้งแต่ที่พาลันไทน์ออกไปรักษาตัวก็ผ่านร่วมหลายเดือน กองทัพกบฏรุกคืบมาประชิดนครเรเวนเดล ประจันหน้ากับกองทัพราชอาณาจักรที่ยังดื้อรั้นแข็งขืน แนวหน้าทั้งสองฝ่ายหยุดดูเชิงกันมาได้หลายอาทิตย์แล้ว<br>
ขวัญกำลังใจของทหารกองทัพกบฏซึ่งเกิดมาจากกลุ่มคนที่มารวมตัวกันในตอนแรกนั้นยิ่งลดลงเรื่อยๆ ตามเวลาที่สงครามยืดเยื้อออกไป จนเริ่มมีข่าวลือว่าทัพอาจจะแตกเอาก็ได้ แต่สิ่งที่ทำให้กองทัพนั้นกลับมาได้เปรียบคือ ข่าวการกลับมาของผู้นำอย่างพาลันไทน์<br>
พลังของความเป็นผู้นำผู้สร้างกองทัพกบฏขึ้นมายังคงเดิมไม่เปลี่ยนแปลง ไม่นานสถานการณ์ของกองทัพกบฏรวมถึงขวัญกำลังใจก็เริ่มมีแววดีขึ้น<br>
|<br>
อาร์ชิบัลท์กลับมาที่ตั้งค่ายหลังจากที่ไม่ได้กลับมานาน เขาแทบจะไม่เชื่อหูตัวเอง เมื่อได้ข่าวการกลับมาของพาลันไทน์ ชายหนุ่มที่ควรจะกลับมาหลังจากหายดีแล้ว แต่กลับมีสภาพซูบผอมอิดโรย ดูไม่เหมือนคนสุขภาพดีแม้แต่น้อย<br>
«วิล พักนานกว่านี้ก็ได้นะ ขืนตายเพราะเรื่องอื่นเข้า ทุกอย่างที่ทำมาคงสูญเปล่าหมด»<br>
«ฉันพึ่งหายจากโรคที่ไม่มีทางรักษาหายได้นะ คงไม่ฟื้นตัวง่ายๆ หรอก»<br>
วิลพูด ขณะหยิบยาเม็ดออกมาจากกระเป๋าเสื้อ กรอกเข้าปากพร้อมกับน้ำ<br>
«ถึงเวลาปิดฉากครั้งสำคัญแล้ว ฉันถอยไม่ได้หรอก»<br>
พาลันไทน์ไม่สนคำแนะนำให้พักฟื้นให้พอของอาร์ชิบัลท์ ซ้ำยังไม่อาจรู้ได้ว่าแววตาวาวโรจน์ของพาลันไทน์นั้นกำลังทอดมองไปที่ไหน<br>
แม้สภาพร่างกายของเขาที่พึ่งกลับมาจากการรักษาตัว จะดูมีสภาพย่ำแย่อย่างเห็นได้ชัด แต่กองทัพกบฏก็ไม่ได้อยู่ในสถานการณ์ที่ได้เปรียบขนาดที่จะไม่พึ่งมือพาลันไทน์ได<br>
มิหนำซ้ำกองทัพที่พาลันไทน์เจาะจงมาสั่งการรบเอง ยังเป็นกองกำลังทหารไร้พ่ายที่รบร้อยครั้งชนะร้อยครั้งอีกในเวลาที่ควรค่าแก่การเสี่ยงเช่นนี้ จึงค่อนข้างวางใจได้<br>
|<br>
ข่าวลือหนึ่งที่แพร่ไประหว่างกองทัพกบฏและกองทัพราชอาณาจักร ว่าหลังจากพาลันไทน์หายจากโรคกูลด์แล้ว เขาได้รับพลังพิเศษมาซึ่งมอบหนทางไปสู่ชัยชนะเอาไว้<br>
ตอนที่อาร์ชิบัลท์ได้ยินข่าวลือนั้นครั้งแรก ชีลาก็เรียกเขาไปพบ<br>
«ช่วยวิลด้วย»<br>
ในขณะที่สายตาคนนอกกำลังเห็นว่าแผนการทุกอย่างดำเนินไปได้ดี อาร์ชิบัลท์กลับถูกชีลาขอร้องเช่นนั้น<br>
«อัชชี่ก็รู้สึกเหมือนกันใช่ไหม สภาพประหลาดแบบนั้น ไม่ปกติแล้วล่ะ ไม่ใช่แค่ภายนอกด้วย ฉันเองก็พูดไม่ถูก แต่ฉันรู้สึกว่าภายในของเขาก็แปลกๆ ไป»<br>
ชีลาพูดพลางน้ำตารื้นคลอเบ้า จนแทบจะเอ่อล้นออกมาได้ทุกเมื่อ<br>
«ฉันกลัวว่าจะไม่ได้เจอกับวิลคนเก่าอีกแล้ว...»<br>
อาร์ชิบัลท์รู้สึกพลาดที่เขายอมรามือให้ง่ายๆ ตอนที่เคยมาเตือนเมื่อครั้งก่อน เขาจะช่วยวิลอย่างเต็มที่เท่าที่ทำได้ หากตอนไหนดูท่าว่าจะไม่ไหว เขาจะหยุดวิลเอง อาร์ชาบัลท์พูดกับชีลาแล้วปล่อยเธอกลับไป<br>
|<br>
«ของที่ตามหาคือไอ้นี่เหรอ?»<br>
อาร์ชิบัลท์หยิบขวดเล็กๆ ออกมาจากกระเป๋าเสื้อ ส่งให้พาลันไทน์ ในขวดใส่ยาเม็ดอยู่เต็ม<br>
«ยานี่ ต้องกินเพื่อรักษาโรคจริงๆ เหรอ?»<br>
«ใช่สิ ถ้าไม่มียานี่ ฉันคงจะไปต่อไม่ได้»<br>
พาลันไทน์เสพย์ติดยาเม็ดในขวดนั่น อาร์ชิบัลท์รู้แค่ว่าเขาได้มันมาจากเอนจิเนียร์<br>
«นายควรจะกลับไปรักษาตัวต่อรึเปล่า»<br>
«ไม่ได้หรอก กลับไปไม่ได้แล้วล่ะ ฉันไม่อยากห่างชีลากับพวกลูกๆ อีกแล้ว»<br>
พาลันไทน์ส่ายหน้า<br>
«อาร์ชิบัลท์ ฉันจะบอกอะไรนายให้อย่าง ฉันเปลี่ยนไปแล้ว ในทางที่ดีนะ ด้วยครอบครัวกับการรักษา»<br>
«ฉันรู้ว่านายเปลี่ยนไปแล้ว แต่ว่าชีลาเป็นห่วงนายอยู่นะ»<br>
«ชีลา....เธอมอบของขวัญล้ำค่าที่สุดให้กับฉัน ครอบครัวไง ฉันจะต้องเปลี่ยนแปลงโลกนี้ เพื่อครอบครัว เพื่ออนาคตให้ได้»<br>
พาลันไทน์กล่าวด้วยสีหน้าที่เขาไม่เคยเห็นมาก่อนตั้งแต่รู้จักกันมา ดูราวกับเป็นคนละคน<br>
«ฉันเห็นอนาคต แล้วฉันก็เลือกอนาคตนั้นได้อย่างอิสระ อิสระเลยล่ะ»<br>
พาลันไทน์กระชากขวดกลับไปใส่ในกระเป๋าเสื้อตน ก่อนจะเดินโงนเงนจากไป<br>
|<br>
การก่อกบฏสำเร็จไปได้ด้วยดี ไม่เหลือเหล่าขุนนางส่วนหนึ่งที่ยังดื้อด้านต่อต้านอีกแล้ว ระบบบริหารเปลี่ยนไป พาลันไทน์แต่งตั้งตนเองเป็นเจ้าผู้พิทักษ์ ด้วยผลงานในช่วงสิ้นสุดสงคราม ทำให้แรงสนับสนุนจากมวลชนมีมหาศาล<br>
จากคนใกล้ตัวจะสังเกตได้ว่าพาลันไทน์ดูแปลกไปเล็กน้อย นับวันเขายิ่งอารมณ์แปรปรวนหนักข้อขึ้น ยิ่งเมื่อเป็นเรื่องที่เกี่ยวข้องกับครอบครัวแล้ว ยิ่งเข้าขั้นโรคจิตเลยก็ว่าได้<br>
เคยถึงกับเดือดจัดจนลงมือฆ่าทหารหนุ่มที่เข้าใกล้เปลเด็กของลูกของตน<br>
แต่ทว่าพาลันไทน์คนนั้นกลับไม่เคยวางแผนการพลาดแม้แต่ครั้งเดียว ราวกับรู้ผลลัพธ์ล่วงหน้าอยู่ก่อนแล้ว เตรียมของต้องใช้ไว้ล่วงหน้า วางกำลังคนไว้ตามที่ต่างๆ พยากรณ์อากาศได้ แถมยังควบคุมไม่ให้เกิดม็อบคลั่งเจ้า บงการความคิดของคนได้ตามใจนึก<br>
|<br>
อาร์ชิบัลท์มุ่งหน้าไปยังห้องนั่งเล่นของพาลันไทน์ ในห้องส่งเสียงอึกทึก อาร์ชิบัลท์สัมผัสได้ถึงอันตรายจึงถีบประตูออกอย่างแรงพุ่งเข้าไปในห้อง<br>
«อัชชี่ ช่วยเด็กคนนี้ที»<br>
ชีลาผู้มีบาดแผลบนใบหน้ามากมายจนยับเยิน ส่งเด็กให้เขา<br>
«เกิดอะไรขึ้น วิลเป็นคนทำเหรอ»<br>
«เขาไม่กลับมาอีกแล้วล่ะ อย่างน้อยฉันก็จะขอปกป้องเด็กคนนี้ก่อนเป็นครั้งสุดท้าย...»<br>
«อยู่ที่ไหน ฉันรู้นะว่าเธอเอายาไปซ่อน ....ฉันไม่ยอมยกลูกชายฉันให้แกหรอก!»<br>
พาลันไทน์ปรากฏตัวออกมาพร้อมกับเสียงตะโกนเกรี้ยวกราด แววตาเลื่อนลอยอย่างไร้สติ<br>
«อาร์ชิบัลท์เรอะ...แกพูดอะไรกับชีลากัน»<br>
«ยาเดี๋ยวค่อยไปขอจากพวกเอนจิเนียร์ก็ได้ ส่วนลูกๆ ใครจะเอาไปเลี้ยงก็ได้ แต่แค่ลูกชายเท่านั้น....»<br>
 พาลันไทน์ยกปืนขึ้นยิง<br>
อาร์ชิบัลท์จึงเอาตัวกำบังเด็กทันที<br>
แต่เขากลับไม่โดนยิง เป็นชีลาที่อยู่ข้างๆ ค่อยๆ ล้มลงไปแทน<br>
«ชีลา!»<br>
«ไปซะ อัชชี่ ปกป้องเด็กคนนั้นด้วย....»<br>
«หุบปาก!»<br>
เสียงปืนดังขึ้นเป็นนัดที่ 2 ใส่ชีลา<br>
«วิล แก!»<br>
«คืนลูกฉันมา เรื่องนี่ไม่เกี่ยวกับแก ทั้งอนาคตของประเทศนี้ ทั้งลูกชายคนนั้น ทั้งหมดเป็นของฉัน»<br>
เมื่อาร์ชิบัลท์พยายามจะแย่งปืน แต่ก็มีเหล่าทหารที่ได้ยินเสียงปืนกรูกันเข้ามาในห้องพอดี<br>
«จับอัชชี่.... จับชายคนนั้นซะ! มันเป็นคนทรยศ! มันฆ่าเมียฉัน แล้วยังคิดจะขโมยลูกชายฉันด้วย!»<br>
เหล่าทหารเมื่อได้รับคำสั่งจากพาลันไทน์ ไม่ทันรู้ว่าอะไรเป็นอะไร ก็รีบชักดาบหันเข้าหาอาร์ชิบัลท์<br>
อาร์ชิบัลท์สาดกระสุนปืนใส่ดาบที่เงื้อเตรียมจะฟาดฟันใส่เขา หยุดยั้งการโจมตี เขาไม่คิดจะสู้กับคนเหล่านี้<br>
แม้เสียงตะโกนอันเกรี้ยวกราดของพาลันไทน์จนเกือบจะเป็นเสียงคำรามก้องกังวานตามมา แต่กลับไม่มีทหารคนไหนไล่ตามอาร์ชิบัลท์มาเลย<br>
เสียงเพลงแห่งชัยชนะแห่งกองทัพกบฏขับร้องบรรเลงทั่วนครเรเวนเดล อาร์ชิบัลท์กอดทารกแน่น แล้วลัดเลาะหลบหนีออกจากเมือง เสียงตะโกนของเพื่อนรักยังคงดังสะท้อนอยู่ในหัว<br>
|<br>
เขานึกเรื่องที่คุยกับชีลาขึ้นมาได้ หลังจากเด็กคนนี้เกิดมาได้ไม่นาน ตอนที่พาลันไทน์ยังไปรักษาตัวอยู่ ในตอนนั้นทั้งพาลันไทน์ ทั้งชีลาต่างก็เห็นอนาคตอันสดใสที่รออยู่<br>
«ยินดีด้วยที่คลอดลูกนะ ชีลา ถึงไอ้เจ้าวิลจะยังไม่กลับมา แต่ตั้งชื่อเด็กคนนั้นรึยัง»<br>
«จริงๆ แล้วฉันกับวิลคิดชื่อไว้แล้วล่ะ เจดน่ะ เป็นชื่อที่ดีเนอะว่าไหม»<br>
|<br>
- จบ -<br>","ch08_c.swf","3383_000"
126,1,"ปี 3381 «น้ำวน»",1,"«ไม่มีกระสุนสำรองเหรอ»<br>
«อืม ฝ่ายอุปกรณ์ไม่ได้เตรียมให้»<br>
เบิร์นฮาร์ทหันไปถาม มิเลียน ซึ่งเป็นหัวหน้ากองร้อย D<br>
«หน่วยวิเคราะห์ของเอ็นจิเนียร์ บอกว่าแค่หมวดของแกก็พอแล้วสำหรับแผนคราวนี้»<br>
มิเลียนตอบโดยไม่ได้เงยหน้าขึ้นจากหน้าจอซึ่งมีน้ำวนปรากฏอยู่<br>
«ตามกฎ 'อัตราการสูญเสียเท่าที่รับได้' อะไรนั่นเรอะ»<br>
«นั่นสินะ»<br>
«ถ้าการตัดสินใจของพวกนั้นถูกต้อง พวกเราก็คงไม่ต้องมาเสี่ยงชีวิตอยู่ที่นี่หรอก»<br>
«อย่าคิดแบบนั้นสิ ที่ผิดคือสิ่งที่ถูกตัดสินมาแบบนี้ต่างหาก ฝ่ายวางแผนเชื่อใจหมวดของนายอยู่ไง»<br>
«งั้นช่วยไปบอกพวกเอ็นจิเนียร์ทีว่า ถ้าเชื่อใจกันล่ะก็ช่วยแสดงออกให้มากกว่านี้หน่อยสิ»<br>
เบิร์นฮาร์ทกล่าวเป็นครั้งสุดท้ายก่อนจะเดินออกจากห้องหัวหน้ากองร้อย<br>
|<br>
ฝั่งตรงข้ามมีแต่ความมืดมิด นอกเหนือจากบริเวณที่ไฟหน้าของยานคอร์เว็ตส่องถึงแล้วล้วนมืดสนิท บรรยากาศวังเวงไร้สรรพเสียงเว้นแต่เสียงเครื่องยนต์ของยานรบ ตอนที่ฝ่าน้ำวน <โพรฟองด์> เข้าไปถึงใจกลางได้ ก็เป็นเที่ยงวันซึ่งมีแดดเจิดจ้าแล้ว แม้เรื่องที่เวลาของฝั่งนี้กับฝั่งนั้นจะแตกต่างกันนั้นไม่ใช่เรื่องหน้าแปลกอะไร แต่ยามท้องฟ้าไร้ดาวแม้แต่ดวงเดียว ดูราวกับว่าไม่มีแสงสว่างอยู่บนโลกใบนี้เลย<br>
แม้จะเป็นเช่นนั้นพวกเขาก็ถอยไม่ได้อีกแล้ว หากไม่ทำลายกุญแจซึ่งเชื่อมระหว่างทั้ง 2 โลก สิ่งมีชีวิตไม่น่าพิสมัยก็คงจะมาเยี่ยมเยียนโดยไม่ต้อนรับอย่างต่อเนื่อง<br>
แม้จะมีคนคิดว่าอาจจะมีสิ่งมีชีวิตจากต่างโลกที่พอเป็นมิตร และสื่อสารกันได้บ้าง แต่เบิร์นฮาร์ทยังไม่เคยพบสิ่งมีชีวิตเช่นนั้นมาก่อนเลย<br>
|<br>
ทัศนียภาพที่เป็นเช่นเดิมมาตลอด จู่ๆ ก็มีการเปลี่ยนแปลง เบิร์นฮาร์ทหันไปสั่งเมลคอร์ ผู้บังคับยาน ด้วยเสียงแผ่วเบาให้หยุด<br>
«หยุดก่อน»<br>
แสงไฟจากยานคอร์เว็ตซึ่งหยุดนิ่งแล้ว ส่องให้เห็นกองภูเขากระดูกสีขาวโพลนอยู่เบื้องหน้า กระดูกหลายชิ้นส่วนทั้งขนาดใหญ่เล็กกองพะเนินทับถมกัน<br>
เบิร์นฮาร์ทนำทหารหมวดหนึ่งออกไปยังผิวโลก ทิ้งเมล์คอร์ไว้ที่ยาน ไม่รู้ว่าจะเป็นโชคดีหรือโชคร้าย แต่โดยรอบเขาสัมผัสถึงวี่แววของสิ่งมีชีวิตไม่ได้เลย<br>
«คิดว่าไง»<br>
เบิร์ทฮาร์ทคุกเข่าลงหน้ากองภูเขากระดูก แล้วจับกระดูกชิ้นหนึ่งขึ้นมาจ้องมองอย่างพินิจพิเคราะห์พลางถามความเห็นของลูกน้องที่อยู่ข้างๆ<br>
«มีโครงกระดูกที่รูปร่างแปลกๆ ไม่เคยเห็นมาก่อนเยอะเหมือนกันนะครับ โครงกระดูกที่ดูคล้ายของมนุษย์ก็มี อาจจะเป็นชาวอัลเบิร์กที่โดนพัดเข้ามาตอนเกิดน้ำวนครับ»<br>
«เห็นด้วย»<br>
แม้จะเป็นเรื่องน่าอาลัย แต่พวกเขาก็รู้ดีว่าชาวอัลเบิร์กคงไม่มีชีวิตเหลือรอดอยู่อีกแล้ว ยิ่งยืนยันได้ว่าเสียชีวิตไปแล้วเช่นนี้ ยิ่งถือว่าเป็นโชคดีก็ว่าได้ ทหารทุกนายได้แต่ปลอบใจตัวเอง แล้วยืนนิ่งเพื่อเป็นการไว้อาลัย<br>
ปัญหาคือ ใครหรืออะไรที่เอากระดูกของพวกนี้มากองรวมกัน เบิร์นฮาร์ทจินตนาการภาพสัตว์ประหลาดที่ยังไม่ปรากฏโฉมให้เห็น<br>
|<br>
ในขณะที่เบิร์นฮาร์ทกำลังจะออกคำสั่งให้ไปยังคอร์เว็ต เสียงแจ้งเตือนว่ามีศัตรูจากสัญญาณไร้สายก็ดังขึ้น<br>
«ทาง 3 นาฬิกา ศัตรูจู่โจม!»<br>
แม้จะพยายามหลบจากจุดที่จะโดนโจมตี พวกเขาก็ถูกสัตว์ประหลาดตัวใหม่ที่เพิ่งปรากฏตัวออกมาดักไว้ได้<br>
«กรอด....!»<br>
การโจมตีแรกเขาหมุนตัวหลบได้ในเสี้ยววินาที ส่วนการโจมตีที่ 2 เขาใช้ดาบปัดป้องไว้ได้ แม้สัตว์ประหลาดพวกนั้นจะไม่มีอาวุธ แต่เขี้ยวโง้งอันแหลมคมของพวกมัน ก็ดูจะเป็นอาวุธที่อันตรายเทียบเท่ากับมีดสั้น แม้เขาจะหลบการโจมตีได้ แต่เสื้อโค้ทของเขาซึ่งขาดวิ่นเป็นชิ้นๆ ไปแทน ได้แสดงอานุภาพของเขี้ยวนั้นให้เห็นแล้ว<br>
ตรงหน้าเบิร์นฮาร์ทมีอยู่ 2 ตัว เมื่อลองกวาดตามองรอบๆ ก็พบว่าทุกคนกำลังวุ่นวายกับการเผชิญหน้าสัตว์ประหลาดอยู่ตั้งแต่ 1 ตัว จนถึง 3 ตัว ทหารบางนายที่โดนจู่โจมโดยไม่ทันได้ตั้งตัวจนได้รับบาดเจ็บ จึงเสียเปรียบอย่างเห็นได้ชัด<br>
พวกสัตว์ประหลาดที่พลาดท่าชิงโจมตีเบิร์นฮาร์ทก่อนไม่ทัน พากันถอยห่างออกไปเพื่อดูลาดเลา โดยไม่มีทีท่าว่าจะกระโจนเข้ามาก่อน<br>
เบิร์นฮาร์ทค่อยๆ เว้นระยะห่าง เปลี่ยนดาบในมือมาถือปืน แล้วยิงเข้าที่หัวของสัตว์ประหลาดตัวหนึ่ง เข้าเป้าตรงเผง สัตว์ประหลาดหลั่งเลือดสีม่วงขณะทรุดลงไปกองกับพื้น พอจะหันปากกระบอกปืนไปที่อีกตัว พวกมันก็กำลังกลืนหายกลับเข้าไปในความมืดแล้ว ไม่รู้ว่าเพราะเห็นท่าไม่ดีหรือย่างไร พวกสัตว์ประหลาดตัวอื่นที่ซุ่มโจมตีทหารนายอื่นก็เริ่มทยอยหายกลับเข้าไปในความมืดมิด<br>
|<br>
ไม่ว่าใครก็ไม่มีทางรับมือการซุ่มจู่โจมแบบสายฟ้าแลบนี้ได้ ทูคผู้ไม่สามารถหลบการโจมตีระลอกแรกได้จนได้รับบาดเจ็บ แม้จะเป็นเพียงแผลถลอก แต่สำหรับพวกสัตว์ประหลาดเท่านี้ก็เพียงพอแล้ว ปล่อยรังสีฆ่าฟันให้ศัตรูรู้ว่าจะโจมตีโดยไม่เกรงกลัว จ้องสัตว์ประหลาดตรงหน้า แค่เท่านั้นก็ดีแล้ว<br>
ตอนที่สัตว์ประหลาดบุกเข้ามาโจมตีอีกครั้ง เขาเพิ่งรู้ตัวว่าร่างกายของเขาขยับไม่ได้ดั่งใจนึก เขาไม่ได้แค่โดนเขี้ยวของสัตว์ประหลาดเท่านั้น แต่ตอนที่เขาตั้งใจจะหลบ แขนขวาก็โดนโจมตีเข้า จนร่างเซอย่างหนัก เมื่อสัตว์ประหลาดเห็นแล้วว่าทูคอ่อนแรงลง พวกมันก็เข้าจู่โจมอย่างต่อเนื่อง เขาไม่เหลือวิธีต่อกรใดๆ อีกแล้ว เหล่าทหารโดนโจมตีโต้กลับ ค่อยๆ ถอยร่นไปเรื่อยๆ ตอนนั้นพวกสัตว์ประหลาดก็โอบรัดทูค ลากเขาหายเข้าไปในความมืด เหลือเพียงดาบของทูคทิ้งเอาไว้เท่านั้น<br>
|<br>
«เรื่องนั้นจะจริงเหรอ»<br>
«ไม่ผิดแน่ครับ พวกมันจับทูคไป ผมจำทางได้ รีบตามไปกันตอนนี้เลยเถอะครับ»<br>
ตอนที่เบิร์นฮาร์ทกำลังตรวจตราซากศพพวกสัตว์ประหลาดที่เกลือกกลิ้งอยู่ ทหารหนุ่มคนหนึ่ง ลันมอส ก็เข้ามารายงานกับเขา<br>
สัตว์ประหลาด ไร้ขน มีดวงตาขนาดใหญ่โต กับเขี้ยวโง้งยืดยาว เขาพบบางตัวที่คาดผ้าเตี่ยวด้วยเศษผ้าหรือเป็นเสื้อผ้าโทรมๆ เพราะโดนทำร้ายอย่างหนักก็ไม่ทราบได้ แต่ดูแล้วจินตนาการได้ไม่ยากเลยว่าพวกมันไม่น่าจะถักทอขึ้นมาเอง แต่เป็นของที่เอามาจากผู้เคราะห์ร้ายเสียมากกว่า<br>
«ดำเนินตามแผนการต่อไปเป็นเรื่องสำคัญกว่า»<br>
เบิร์นฮาร์ทปฏิเสธข้อเสนอของลันมอส<br>
«แต่ว่า»<br>
ลันมอสผู้สนิทสนมกับทูค จ้องเบิร์นฮาร์ทอย่างไม่วางตา<br>
«นี่เป็นคำสั่ง»<br>
ลันมอสก้มหน้าลง กำมือแน่นจนตัวสั่นเทิ้ม แต่ก็กลับขึ้นคอร์เว็ตไปโดยไม่ได้พูดอะไร<br>
|<br>
ระหว่างทาง พวกเขาเผชิญกับกลุ่มสัตว์ประหลาดราว 10 สิบตัว พอยิงกราดไล่พวกมันออกไป ก็พบศพของทูคเหลืออยู่ ทั่วทั้งร่างโดนจิกกัดเป็นชิ้นๆ จนเห็นไปถึงกระดูก น่าเวทนายิ่งนัก ใบหน้าเคร่งเครียดแสดงให้เห็นว่าเขาดิ้นรนขัดขืนจนวินาทีสุดท้าย<br>
เบิร์นฮาร์ทหันไปพูดกับลันมอส พร้อมยื่นมือออกไปด้วย แต่ชายหนุ่มกลับปัดมือของเขาออก<br>
เขาลองนับว่าต้องมาเห็นเพื่อนพ้องตายไปกี่คนแล้ว แต่ก็หยุดทันที ไม่มีเวลาว่างมานั่งเศร้าเสียใจ หลังจากทำพิธีศพอย่างรวดเร็ว ทั้งหมดก็ออกเดินทางสำรวจต่อ<br>
|<br>
ภายในแอ่งซึ่งดูเหมือนแอ่งภูเขาไฟ มีเคโอเซียมซึ่งดูเหมือนจะเป็นจุดเชื่อม <โนด> ระหว่างโลกนี้ แสงเรืองรองเปลี่ยนได้หลากหลายสีบนโลกซึ่งไร้แสงสว่างนี้ ไม่ผิดแน่นอน พวกสัตว์ล้อมเป็นวงหลายชั้นรอบเคโอเซียมตรงกลาง ดูเหมือนเคโอเซียมที่นี่ก็ได้รับการดูแลเป็นพิเศษเหมือนกัน คงแอบชิงไปเงียบๆ ไม่ได้<br>
|<br>
หากจู่โจมจากตรงขอบ ที่นี่ก็กว้างเกินไป แถมจำนวนสัตว์ประหลาดก็มีมากไป ซ้ำแล้วฝ่ายตนก็มีคนน้อยเกินไปด้วย<br>
ผลจากการประชุมคือ โรยตัวจากบนฟ้าลงไปตรงกลาง เมื่อเก็บรวบรวมเคโอเซียมได้แล้ว ให้รีบถอยโดยเร็วที่สุด<br>
เบิร์นฮาร์ทคว้าคทาคู่ใจของเขาขึ้นมา พลางนึกถึงการต่อสู้ที่ผ่านมา ตั้งแต่เข้ากองมาพร้อมกับน้องชายแล้วยังอยู่รอดได้ทั้งคู่ เคยมีคนบอกเขาว่าถือเป็นปาฏิหาริย์เลย เขาไม่อยากเห็นเพื่อนพ้องต้องมาตายอีกแล้ว เบิร์นฮาร์ทสูดหายใจเข้าลึกๆ เพื่อเตรียมตัวเตรียมใจ เขาออกคำสั่งให้โรยตัว แล้วโดดลงไปคนแรก<br>
|<br>
- จบ -<br>","ch13_a.swf","3381_000"
156,1,"ปี 3377 «แสงไฟ»",1,"ติ๊ก ต่อก ติ๊ก ต่อก<br>
ในหัวโดนิต้า มีเพียงเสียงเข็มนาฬิกาเดินเว้นจังหวะเท่าๆ กันดังก้องเป็นระยะ<br>
สายตามองไม่เห็นอะไร ในความมืดมีเพียงเสียงสะท้อน<br>
ชื่อตัวเองก็ไม่รู้ ได้เพียงรอในห้วงว่างเปล่าอย่างไม่รู้จบ ไม่รู้ว่าอะไรจะมาเมื่อไร<br>
ผ่านไปสักครู่ «ความรู้» หลายหลากก็หลั่งไหลเข้ามา แต่เธอไม่มีร่างกายให้เคลื่อนไหว จึงไม่อาจมองหรือสัมผัสสิ่งเหล่านั้นได้เลย<br>
แม้ «ความรู้» จะเพิ่ม แต่ตนก็ไม่สามารถขยับตัวเองให้พ้นห้วงว่างเปล่าแห่งนี้ได้<br>
เสียงสะท้อนซ้ำไปมาในความมืดมิด รู้สึกเหมือนโลกหมุนวนไม่รู้จบ<br>
ติ๊ก ต่อก ติ๊ก ต่อก<br>
|<br>
จู่ๆ โลกก็เปิดกะทันหัน<br>
«อรุณสวัสดิ์»<br>
โดนิต้ารับรู้ด้วยสัญชาตญาณ ว่าผู้ที่อยู่ตรงหน้าช่วยตนออกมาจากห้วงนั้น<br>
ภาพที่เข้ามาในจักษุประสาทพร้อมเสียงทักทาย คือคนในชุดกาวน์ และวัตถุคล้ายหุ่นจำนวนมากวางพิงในตู้กระจกแก้วข้างกำแพง ห้องไม่ได้กว้างเลย แต่เต็มไปด้วยภาพชวนตะลึงอย่างที่ห้วงเมื่อครู่ไม่อาจเทียบติด<br>
«อะ...รุณ...สะ...หวัด»<br>
เธอเปล่งเสียงได้แม้จะกระท่อนกระแท่น ชายในชุดกาวน์พยักหน้าอย่างพอใจเมื่อเห็น เขาพูดต่อ<br>
«โดนิต้า คือชื่อเธอนะ ยังต้องใช้เวลากว่าบอดี้จะเสร็จหมด คงต้องอยู่แบบไม่สะดวกไปพลางๆ ก่อน ทนหน่อยละกัน»<br>
ร่างกายยังไม่เสร็จจริงอย่างว่า เธอขยับตัวไม่ได้ แต่แค่ได้หลุดรอดจากความมืดมิด โดนิต้าก็ดีใจอย่างสุดซึ้งแล้ว<br>
«ลืมแนะนำตัวเลย ฉันด็อกเตอร์วอลเคน ผู้สร้างเธอขึ้นมา»<br>
«ยินดี...ที่ได้รู้จักค่ะ»<br>
คราวนี้ออกเสียงได้ชัดขึ้นมาก<br>
«พูดทักทายได้เยี่ยม เป็นไง มีอะไรผิดปกติไหม»<br>
«ได้ยิน เสียง วนไปวนมา ตลอด»<br>
«เสียงยังไง»<br>
«ติ๊กต่อก ติ๊กต่อก ได้ยินจากสักแห่งในห้อง»<br>
เธอพูดเสียงหยาบพร่า เลียนแบบเสียงที่ดังก้องในหัว<br>
«อืม ตั้งค่าโมดูลตัวเลือกผิดรึเปล่านะ หรือข้อมูลการรับสัมผัสทำงานไม่ดี»<br>
«เข้าใจล่ะ เดี๋ยวจะให้หลับอีกครั้ง ขอโทษนะ»<br>
พอคิดว่าจะต้องกลับไปสู่ความมืดมืดอีก จิตใจก็ห่อเหี่ยว แต่ก่อนอารมณ์ความรู้สึกจะออกมาทางสีหน้า ไฟฟ้าก็ถูกตัดจากวงจรของโดนิต้า<br>
|<br>
จากนั้นมา ห้องกับด็อกเตอร์ ก็กลายเป็นโลกทั้งใบของโดนิต้า<br>
กระบวนการระหว่างร่างตัวเองค่อยๆ เป็นรูปเป็นร่างขึ้น มองเท่าไรก็ไม่เบื่อ ระหว่างทำงานมีบ้างที่ด็อกเตอร์เล่าเรื่องให้ฟัง ทั้งแนะนำผลงานที่เคยสร้างมาและผลงานที่ผิดพลาด ไม่ว่าจะเรื่องไหนก็สนุกแปลกใหม่สำหรับโดนิต้า ด็อกเตอร์เคยอ่านนิทานที่มีมนุษย์จักรกลโผล่ออกมาให้ฟังด้วย แม้เป็นเรื่องแต่ง แต่พอรู้ว่ามนุษย์จักรกลเช่นเดียวกับตนได้มีบทบาท หัวใจก็โลดแล่นพองโต<br>
พอมือใช้งานได้ เธอก็เริ่มอ่านหนังสือเอง เธอจ่อมจมอยู่กับการอ่านหนังสือที่ด็อกเตอร์ขนมาให้จากห้องสมุด ไม่เว้นวันเว้นคืน<br>
ด็อกเตอร์เคยเตือนว่า ตอนกลางคืนต้องพักผ่อนหลายครั้ง<br>
«ทำไมล่ะ ฉันไม่ใช่มนุษย์สักหน่อย ทำไมต้องนอน»<br>
«เพราะเธอเป็นโมเดลพิเศษที่สร้างให้คล้ายมนุษย์ไง สมองประสิทธิภาพสูงของเธอต้องคอยจัดเรียบเรียงข้อมูลมหาศาลที่ได้ในแต่ละวันใหม่ จึงต้องพักผ่อนตามระยะเวลาที่กำหนด เหมือนสมองมนุษย์นั่นแหละ»<br>
«หา น่าเบื่อจัง แก้ไม่ได้เหรอ»<br>
«ตอนนี้ยังแก้ไม่ได้ ไม่นอนก็ไม่ตายอย่างมนุษย์หรอก แต่จะเป็นอุปสรรคอย่างมาก ต่อการเจริญเติบโตของสมองสังเคราะห์»<br>
«ฉัน เกลียดการนอนมาก เกลียดกลางคืนด้วย อยากอ่านหนังสือตลอดไป»<br>
«เอาแต่ใจจัง แต่ทำอะไรไม่ได้หรอก ถ้ายังไม่นอนฉันจะตัดไฟเสียล่ะนะ»<br>
«นั่นยิ่งเกลียดใหญ่เลย ...นอนก็ได้»<br>
«โอเค เป็นเด็กดีมาก»<br>
«นี่ ด็อกเตอร์ เปิดไฟแค่ห้องนี้ทิ้งไว้ไม่เป็นไรใช่ไหม»<br>
«อือ ไม่เป็นไรหรอก แต่แสงหลอดไฟมัน...»<br>
สำหรับมนุษย์มันคือความมืดมิด แต่สำหรับประสาทสัมผัสของโดนิต้าแล้วไม่มีผลใดๆ ทั้งสิ้น ยิ่งถ้าเข้าสู่โหมดนิทราแล้ว แสงจากโลกภายนอกไม่มีผลอะไรทั้งนั้น<br>
«ก็ไม่ชอบนี่นา»<br>
โดนิต้าประกาศกร้าว ขัดคำอธิบายของด็อกเตอร์ที่เธอรู้ดีอยู่แล้ว<br>
«ก็ได้ ราตรีสวัสดิ์นะ โดนิต้า»<br>
«ราตรีสวัสดิ์ ด็อกเตอร์»<br>
โดนิต้าหลับตาลงช้าๆ บนแท่นทดลองที่เปิดไฟอ่อนๆ เปลี่ยนโหมดตัวเองเข้าสู่นิทราทันที เพื่อไม่ให้ได้ยินเสียงในความมืดอีก<br>
|<br>
วันหนึ่ง เธอเห็นมนุษย์คนอื่นนอกจากด็อกเตอร์ครั้งแรก เป็นผู้ชายผิวคล้ำ ใส่แว่น<br>
«เขาชื่อคุณซองก์ โดนิต้า สวัสดีสิ»<br>
«สวัสดีค่ะ คุณซองก์»<br>
โดนิต้าผุดรอยยิ้มเช่นเด็กสาวธรรมดา เอ่ยคำทักทาย<br>
ชายคนนั้นมองโดนิต้าที่ตั้งอยู่บนโต๊ะ แล้วเบนสายตากลับมาหาด็อกเตอร์<br>
«ยอดเยี่ยมมาก ไม่นึกเลยว่าคุณจะเข้าใจโคเด็กซ์ได้มากขนาดนี้»<br>
«ใช้เวลาอยู่โขแหละครับ เช้าวันเสร็จสมบูรณ์ ผมจะโชว์ให้สมาชิกสภาดู»<br>
«จะรอดูนะ»<br>
ด็อกเตอร์กับชายชื่อซองก์นั่งเก้าอี้ตรงมุมห้อง หันหน้าเข้าหากันสนทนาข้ามโต๊ะ<br>
«แล้วเรื่องข้อแลกเปลี่ยน ลองคิดดูรึยังครับ»<br>
«เรื่องการค้นหาสินะ บอกตามตรงว่ายังลังเล สงสัยว่ามันจะมีประโยชน์กับผมในตอนนี้รึเปล่า»<br>
«มีแน่นอน ฝั่งผมถึงจะเน่าเฟะก็เป็นถึงแพนเดโมเนียม ข้อมูลกับวัตถุดิบที่ยังขาด จะหาเพิ่มเท่าไรก็ได้»<br>
«ผมจะเข้าถึงข้อมูลทุกอย่างที่สภาดูแลอยู่ได้ไหม»<br>
«เดี๋ยวผมจะไปเกลี้ยกล่อมให้»<br>
ความลนลานของชายคนนั้น ส่งผ่านมาถึงโดนิต้าที่นั่งฟังอยู่อีกฟาก<br>
«ความสามารถของคุณจำเป็นต่อพวกเรา และคุณก็จำเป็นต้องมีองค์กรหนุนหลัง»<br>
ซองก์กล่าวชัดเจน<br>
«ผมโอเคนะ แต่ผมต้องมีสิทธิ์เข้าถึงข้อมูลที่สภาดูแลอยู่ด้วย»<br>
ด็อกเตอร์ตอบ เลิกแสร้งทำเป็นใคร่ครวญ<br>
เห็นชายชื่อซองก์ทำหน้าโล่งใจจนแทบเรียกได้ว่าน่าขัน โดนิต้าก็รู้สึกขำเล็กน้อย<br>
|<br>
«จะไปละนะ»<br>
โดนิต้าพูดกับมนุษย์จักรกลอีกตัว แต่ไม่มีปฏิกิริยาตอบรับ เพราะถูกสร้างให้เป็นเช่นนั้น โดนิต้าดูถูกขยะแขยงมนุษย์จักรกลตัวนี้ เธอทนไม่ได้ที่วัตถุรูปร่างหน้าตาหยาบกร้านแค่พูดยังทำไม่ได้ เป็นมนุษย์จักรกลเหมือนเธอ<br>
เธอตามมนุษย์จักรกลผู้ไร้คำพูด ออกเดินทางจากศูนย์วิจัย<br>
โลกถูกอาบด้วยแสงยามเช้า<br>
เธอเพิ่งออกมาข้างนอกครั้งแรก แต่ไม่หวาดกลัวแม้แต่น้อย มีเพียงความตื่นเต้นแผ่ซ่านไปทั่วกายโดนิต้า<br>
|<br>
- จบ -<br>","ch16_a.swf","3377_000"
136,1,"ปี 3386 «ทหารผึกหัด»",1,"«ตาลุงคนนั้นเหรอ?»<br>
ฟรีดริชร้องขึ้นอย่างตกใจบนเก้าอี้หมุน เงยหน้ามองเบิร์นฮาร์ทผู้เป็นพี่ชายฝาแฝดของตน คนที่ถูกฟรีดิชเรียกว่า «ตาลุง» มีชื่อเสียงโด่งดังในด้านความเข้มงวด ครูฝึกผู้คอยขัดเกลาเหล่าทหารฝึกหัด <เทรนนี> ของกองทัพที่พึ่งตั้งไข่ ไปเป็นโอเปอร์เรเตอร์ชั้นเยี่ยม ในตอนนี้ที่ทหารฝึกหัดรุ่นใหม่เพิ่งเริ่มฝึก ยิ่งไม่ยอมผ่อนผันให้เลย ตอนที่พวกฟรีดริชพึ่งเข้ากองทัพ ฉายา «เฮ้าส์ใจยักษ์» ก็เป็นที่แพร่หลายไปพอสมควรแล้ว<br>
«อือ แต่ว่าเหมือนจะโดนเรียกตัวเข้าไปที่แพนเดโมเนียม»<br>
เบิร์นฮาร์ทคุยกับฟรีดริชไปพลางแต่งตัวเตรียมออกศึกไปพลาง ฟรีดริชซึ่งวันนี้เป็นวันหยุด นั่งมองเขาอย่างสบายใจ<br>
«สรุปว่าพวกทหารฝึกหัดรุ่นนี้ จู่ๆ ก็ได้หยุดเหรอ สบายเหลือเกินนะ»<br>
«เรื่องนั้น ไม่ต้องเป็นห่วง เตรียมตัวแทนไว้แล้วล่ะ»<br>
«กองทัพพวกเรามีคนชอบเป็นครูฝึกด้วยเรอะ หัวหน้าหน่วย รองหัวหน้าหน่วยที่น่าจะดูแลทหารฝึกหัดได้ ก็ดูจะยุ่งๆ กันด้วย คงมาช่วยไม่ได้ล่ะมั้ง»<br>
«นายไง ฟรีดริช»<br>
ฟรีดริชเงยหน้าขึ้นมองเบิร์นฮาร์ทอีกครั้ง แต่ไม่มีเสียงอะไรเล็ดลอดจากปาก<br>
|<br>
«เอ... ฉันมาแทนครูฝึกเฮ้าส์ที่ติดธุระมาไม่ได้ ชื่อฟรีดริช ฝากตัวด้วย»<br>
ฟรีดริชมองแววตาของเหล่าทหารฝึกหัด แม้จะดูสับสนแต่ทุกคนต่างก็มีแววตาที่ดี แล้วก็ยังเยาว์นัก เหล่าชายหนุ่มที่ถูกเลือก<br>
ฟรีดริชกวาดตามองหลักสูตรการฝึกที่เบิร์นฮาร์ทให้มา เป็นคลาสเลคเชอร์เรื่องสถิติเกี่ยวกับน้ำวนที่ถูกค้นพบในอดีตกับแนวโน้มในอนาคต<br>
«เอ่อ เริ่มจากตรงไหนเนี่ย... ประเภทของน้ำวนแบ่งประเภทใหญ่ๆ จากความอันตรายได้ 4 ประเภท ระดับความอันตรายซึ่งเป็นมาตรฐาน คือน้ำวนที่เกิดขึ้นเมื่อปี 3332...»<br>
ฟรีดริชอ่านแค่คำนำแล้วปิดหนังสือลง ก่อนจะสูดหายใจเข้าปอดเฮือกใหญ่ ทหารฝึกหัดที่เคยก้มหน้าก้มตามองหนังสือในมือตัวเองเริ่มเงยหน้าขึ้นมามองฟรีดริชแทน<br>
«โอ้ย น่าเบื่อชะมัด พวกนายไปอ่านเอาเองทีหลังแล้วกัน»<br>
ฟรีดริชบอกปัดอย่างไม่ใยดี<br>
«เอาล่ะ! พอได้แล้วพอได้แล้ว ออกไปข้างนอกกัน ออกไปฝึกภาคปฏิบัติได้แล้ว»<br>
ทหารฝึกหัดในห้องเริ่มส่งเสียงจ้อกแจ้กจอแจเมื่อเนื้อหาถูกเปลี่ยนกะทันหัน<br>
«ตอนฉันเข้ามาใหม่ๆ ไม่เห็นมีงี้เลย จะสอนอะไรที่มีประโยชน์กว่าให้พวกนายแล้วกัน»<br>
ฟรีดริชพูดแล้วคว้าเสื้อแจ็คแก็ตขึ้น เดินนำลิ่วออกไปนอกห้องเป็นคนแรก<br>
|<br>
«ต่อไปก็»<br>
ฟรีดริชโยนดาบส่งให้เด็กหนุ่มตัวเตี้ยผู้มีผมทองที่อยู่ตรงหน้าตนพอดี เด็กหนุ่มรับดาบที่จู่ๆ ก็ลอยหวือมาตรงหน้าตนไม่ทัน ดาบหล่นลงพื้น กลิ้งอยู่หลายตลบ จนฝักดาบหลุดเผยให้เห็นใบมีดสีเงิน<br>
«นาย ชื่ออะไร»<br>
«...ไอแซคครับ»<br>
«โอเค ไอแซค ฉันจะไม่ขยับออกไปจากตรงนี้»<br>
ฟรีดริชวาดวงกลมเส้นผ่าศูนย์กลางครึ่งอัลเล แล้วเข้าไปยืนถือดาบสองมืออยู่ตรงกลาง<br>
«ลุยเข้ามาด้วยดาบนั่นซะ ถ้าทำให้ฉันออกนอกวงกลมนี่ได้ ฉันจะอนุญาตให้นายไม่ต้องสอบวิชาดาบ»<br>
แต่ว่าไอแซคก็ไม่ยอมขยับเขยื้อน แค่จับดาบขึ้นอย่างงุ่มง่าม ไม่มีท่าทีว่าจะพุ่งเข้ามาโจมตีฟรีดริชเลยแม้แต่น้อย<br>
«ลุยเข้ามาเต็มที่เลย แบบตั้งใจจะฆ่า»<br>
คนรอบๆ เริ่มส่งเสียงโห่ร้องเย้ยหยันไอแซคที่ไม่ยอมลงมือทำอะไร<br>
«เป็นอะไรไป ไอแซค! ขี้ขลาดตลอด!» «เปลี่ยนกับฉันเซ่»<br>
เหล่าทหารฝึกหัดคนอื่นหัวเราะเยาะขึ้นมาพร้อมเพรียงกัน<br>
ไอแซคสูดเข้าหายใจเข้าราวกับเตรียมใจเรียบร้อยแล้ว เขาก้าวไปข้างหน้าอย่างว่องไวพุ่งเข้าโจมตี<br>
«อ่อนหัดจริง ไอ้หนู»<br>
ปลายดาบยังมีความลังเล ฟรีดริชปัดดาบลงด้วยดาบไม้ ไอแซคจึงเสียการทรงตัว ปลายดาบไม้เสียบเข้าที่ท้องของไอแซค<br>
ไอแซคล้มลงตีลังกา นอนดิ้นพราดอยู่กับพื้น เขาหายใจไม่ออก ทั้งยังส่งเสียงอะไรไม่ได้<br>
«บอกแล้วว่า ให้ลุยเข้ามาเต็มที่»<br>
ไอแซคลุกขึ้นมาคุกเข่ามองฟรีดริชกลับ<br>
ฟรีดริชเมินไอแซค หันไปเรียกเหล่าทหารฝึกหัด<br>
«คนต่อไป เงื่อนไขเหมือนเดิม»<br>
เด็กหนุ่มคนหนึ่งก้าวออกมาทันใด เขาเดินมาข้างๆ ไอแซคซึ่งล้มลงนอนอยู่ หยิบดาบข้างตัวไอแซคขึ้นมา<br>
เด็กหนุ่มผมสีดำขลับผู้สวมแว่นตา<br>
«เอวาริสท์ครับ ขอผมลองหน่อยนะครับ»<br>
«เข้ามา»<br>
ฟรีดริชประเมินความสามารถจากตั้งท่าของเอวาริสท์ที่เข้ามาเผชิญหน้า ดูท่าทางแล้ว ฝีมือน่าจะไม่เลว<br>
เอวาริสท์กะระยะด้วยขา พร้อมกับจู่โจมเข้ามาอย่างรวดเร็ว<br>
ปลายดาบเฉียดคอหอยของฟรีดริช<br>
«ใช้ได้ แบบนี้แหละ»<br>
ปลายดาบนั้นมี «จิตสังหาร» อยู่เต็มเปี่ยม<br>
ฟรีดริชตั้งท่าป้องกันค้างไว้ แล้วการโจมตีระลอกที่ 2 ที่ 3 ก็โถมเข้าใส่<br>
เขาก้าวหลบไปเรื่อยๆ รอยยิ้มปรากฏขึ้นบนใบหน้า<br>
«ฝีมือดาบเยี่ยม จิตใจก็ไม่เลว»<br>
แต่พลังกับความเร็วนั้นยังห่างไกลระดับที่นักรบศักดิ์สิทธิ์อย่างพวกฟรีดริชต้องการ<br>
คำพูดที่ฟรีดริชพูดส่งไปไม่ถึงเด็กหนุ่มผมดำ<br>
«หมดเวลาแล้ว»<br>
ฟรีดริชพูดขึ้น แล้วปัดดาบของเด็กหนุ่มร่วงหล่น ด้วยความเร็วระดับที่เหล่าทหารฝึกหัดมองตามไม่ทัน<br>
เด็กหนุ่มผู้เสียดาบหลุดจากมือ หายใจแรงไหล่ขยับขึ้นลง แต่ฟรีดริชกลับไม่หอบเลยแม้แต่น้อย<br>
«ยุ่งยากจริง ต่อไปนายคนนั้น เข้ามา ต่อไปก็จากริมนั้นเรียงเข้ามาเลย»<br>
ฟรีดริชพูดสั่งทหารฝึกหัดแบบเจาะจง<br>
พอได้ขยับตัว เวลาก็ผ่านไปไวเหมือนโกหก แม้ทหารฝึกหัดทุกคนจะเข้ามาประลองกับฟรีดริชดูแล้ว แต่ก็ไม่มีใครทำให้ฟรีดริชออกนอกวงกลมได้เลย<br>
ทหารฝึกหัดทุกคนนั่งจุมปุ๊กลงกับพื้น คนที่ยังยืนอยู่มีเพียงฟรีดริชคนเดียวเท่านั้น<br>
«เอ้า ทีนี้ก็ครบทุกคนแล้วสินะ ได้ออกกำลังกายไปพอสมควร วันนี้พอแค่นี้! กินข้าว กินข้าว!»<br>
ฟรีดริชพูดอย่างร่าเริง นำดิ่งตรงไปโรงอาหารคนแรก<br>
|<br>
ทหารฝึกหัดรุ่นอื่นยังไม่มาถึงโต๊ะบุฟเฟต์ ตั้งแต่เมื่อกี้มีเพียงทหารที่ฝึกกับฟรีดริชเท่านั้นที่เริ่มกินกันไปแล้ว<br>
ฟรีดริชหยิบอาหารไปแล้ว ก่อนที่พวกทหารฝึกหัดจะเปลี่ยนชุดกันเสร็จ<br>
ฟรีดริชกะจะลุกออกจากโต๊ะ แต่ก็เหลือบเห็นทหารฝึกหัด 2 คนที่เข้ามาเผชิญหน้ากับเขาเป็นคนแรกๆ นั่งข้างกันอยู่ปลายตา<br>
นั่งอยู่ด้วยกัน แปลว่าน่าจะสนิทกันพอสมควรแต่ ก็เป็นคู่ที่บรรยากาศเหมือนเคยมีเบื้องลึกอะไรกันมาก่อน<br>
«โย่ พวกนาย»<br>
ฟรีดริชถือเครื่องดื่มเดินไปนั่งที่โต๊ะของทั้งสอง<br>
«ท้องนายไม่เป็นไรแล้วใช่ไหม ไอ้หนู»<br>
ฟรีดริชแกล้งแหย่เรื่อท้องของเด็กหนุ่มผมทอง<br>
เด็กหนุ่มหัวเราะแหยๆ กลับมา<br>
«ชินรึยัง»<br>
«ครับ ก็ประมาณนั้น»<br>
เด็กหนุ่มผมดำตอบ<br>
«ประมาณนั้นเรอะ»<br>
ฟรีดริชหัวเราะขึ้นอย่างร่าเริง<br>
«เอาเถอะ เรื่องที่ต้องทำก็ง่ายๆ แข็งแกร่งขึ้นล้มสัตว์ประหลาดให้ได้ เพื่อหยุดน้ำวน แค่นั้นแหละ»<br>
«การฝึกของวันนี้ สนุกมากครับ พวกผมยังไม่เคยได้รับการอบรมสั่งสอนวิชาดาบอย่างจริงๆ จังๆ มาก่อนเลย»<br>
ไอแซคก้มหน้าก้มตากินไม่พูดอะไร มีเพียงเอวาริสท์ที่โต้ตอบกับเขาเรื่อยๆ<br>
«ฉันทำได้แค่นั้นแหละ ไม่เหมือนตาลุง เอ๊ย ไม่เหมือนเฮ้าส์หรอกนะ»<br>
«แล้ว พวกนายรุ่นที่เท่าไหร่แล้วนะ»<br>
«รุ่นที่ 15 ครับ»<br>
«จริงดิ นี่ฉันแก่ขนาดนั้นแล้วเหรอ»<br>
«ครูฝึก รุ่นที่เท่าไหร่เหรอครับ»<br>
«รุ่นที่ 3 เห็นอย่างงี้ ก็รุ่นเดอะแล้วนะ»<br>
«รุ่นที่ 3 แสดงว่าเข้ากองมาตอนปี 77 ใช่ไหมครับ»<br>
«รู้ดีนี่ นี่ก็ปีที่ 9 แล้วล่ะ»<br>
ฟรีดริชเปลี่ยนท่านั่ง หันไปชวนไอแซคคุย<br>
«เฮ้ย ไอ้หนู ไม่ใช่สิ ไอแซคใช่ไหม กินเข้าไปเยอะๆ ยังหนุ่มยังแน่น พวกนายยังต้องโตกว่านี้อีก»<br>
«เพื่อต่อสู้สินะครับ»<br>
เอวาริสท์ตอบแทนไอแซคที่นิ่งเงียบ<br>
«ใช่...»<br>
ฟรีดริชเว้นจังหวะไปหนึ่งอึดใจ แล้วจึงพูดสั่งสอนทั้งสองคน<br>
«แต่ว่านะ ก่อนอื่นพวกนายต้องคิดเรื่องการมีชีวิตรอดก่อน เพราะถ้าตายก็เท่ากับจบเห่»<br>
«แต่ว่ากองทัพนี้ก็ไม่ขยาดกับความตาย เพราะเป็นกองทัพที่ยอมสู้ถวายชีวิตเพื่อ ‘การต่อสู้เพื่อกอบกู้โลก' ไม่ใช่เหรอครับ»<br>
เอวาริสท์แย้ง<br>
«อันนั้นมันก็พูดให้ฟังดูดีเท่านั้นแหละ แต่ว่านะ ถ้าตัวเองไม่คิดว่าอยากมีชีวิตรอดล่ะก็ ไม่มีทางชนะหรอก แม้ปากจะบอกว่าเป็นทหารกล้าผู้ซื่อสัตย์ แต่สุดท้าย คนที่ชอบพูดว่าจะ ‘ทำเพื่อโลก' มักจะตายไปคนแรกๆ»<br>
«จะพูดยังไงก็ช่าง แต่นายต้องเป็นคนที่ลงฆ่ามืออีกฝ่ายได้เพื่อให้ตัวเองมีชีวิตรอด»<br>
หลังจากฟรีดริชพูดยาวยืดจบ เขาก็หันไปพูดกับไอแซคบ้าง<br>
«ไอแซค ฉันคาดหวังในตัวนายอยู่นะ ตอนนายนอนกุมท้องหลังจากโดนฉันซัดตีลังกา นายมองฉันด้วยสายตาอาฆาตอยากจะฆ่าให้ได้ใช่ไหม นั่นแหละ อย่าลืมนะ»<br>
ไอแซคหยุดกิน แล้วพยักหน้า<br>
«ไปก่อนล่ะ ฉันมีธุระ ค่อยๆ กินให้อิ่มแปล้เลยนะ»<br>
ฟรีดริชลุกขึ้นจากเก้าอี้<br>
«แล้วก็ ถ้าฉันว่าง ฉันเป็นคู่ซ้อมให้ได้ตลอด เข้ามาทักได้ตามสบาย»<br>
«ครับ»<br>
«ไปล่ะ»<br>
ฟรีดริชพูดแล้วกลับขึ้นห้องของตน<br>
|<br>
- จบ -<br>","ch14_a.swf","3386_000"
166,1,"«ช่องว่างอันมืดมิด»",1,"หลังจากส่งไอน์ออกไปแล้ว พวกหนอนปีศาจก็ค่อยๆ เคลื่อนไหวรุนแรงมากขึ้น<br>
และบางครั้งก็ได้ยินเสียงคำรามแปลกๆ จนฟ้าสะท้านแผ่นดินสะเทือน<br>
ทุกครั้งที่มีเสียงร้องแบบนั้น ป่าไม้จะสั่นไหว พวกนกหรือสัตว์เล็กๆ จะแตกฮือ ทุกครั้งที่ได้ยินเสียงแบบนั้น ความกังวลก็แผ่กระจายไปทั่วจิตใจของสเปราท์<br>
ในที่สุด ก็มีคนที่บอกว่าตนเคยเห็นตัวที่น่าจะเป็นหนอนปีศาจที่ชายป่า<br>
เธอไม่รู้ว่านั่นเป็นหนอนปีศาจจริงหรือไม่ แต่ถ้าเป็นหนอนปีศาจจริงๆ ล่ะก็ ป่านี้คงตกเป็นเหยื่ออันโอชะของพวกมันในเวลาไม่นาน<br>
|<br>
ในระหว่างนั้น นักรบผู้บาดเจ็บมาจาก «ราตรีสีนิล» จนไม่อาจรักษากับนักรบวัยหนุ่มจำนวนหนึ่ง ละเมิดคำคัดค้านของแม่เฒ่าและกำลังพยายามมุ่งไปยังจุดที่หนอนปีศาจปรากฏตัวออกมา<br>
«เลิกทำบ้าๆ เสียทีได้ไหม หนอนปีศาจไม่ใช่คู่ต่อสู้ที่มนุษย์จะรับมือได้ อย่าไปยั่วยุมันมากเลย»<br>
แม่เฒ่าค่อยๆ อธิบายช้าๆ<br>
«ถึงท่านจะพูดเช่นนั้น แต่จะให้พวกเรานั่งรอความตายอย่างนั้นเหรอครับ»<br>
ชายที่ท่าทางเป็นหัวหน้าของเหล่านักรบที่ล้อมรอบแม่เฒ่ากล่าวขึ้น<br>
«เจ้าน่ะ สามารถหยุดไม่ให้พายุพัดผ่านได้ไหม สามารถทนฟ้าผ่าได้หรือไม่ ตอนนี้รออย่างเงียบๆ ไปก่อนเถอะ»<br>
«พวกเราไม่อยากตายอย่างไร้ค่านะ พวกเราอยากตายอย่างนักรบผู้ทรงเกียรติ»<br>
เจตจำนงอันกล้าหาญทว่าน่าเศร้าปรากฏขึ้นบนสีหน้าของเหล่านักรบผู้พ่ายแพ้ต่อ «ราตรีสีนิล»<br>
«ตอนนี้ต้องรอไปก่อน»<br>
«เข้าใจแล้วครับ ผมจะไม่ถามท่านแม่เฒ่าแล้ว»<br>
การตัดสินใจของแม่เฒ่าน่าจะเป็นที่สิ้นสุด แต่ว่ากลับไม่อาจสงบความหงุดหงิดกระวนกระวายที่ครอบงำพวกนักรบเอาไว้ได้<br>
|<br>
สเปราท์ไล่ตามพวกนักรบไป ตัวเธอเองก็ทนรออยู่เฉยๆ ไม่ไหวเช่นกัน และเหนืออื่นใด เธออยากเห็นต้นตอของความกังวลอันใหญ่หลวงนั้นด้วยตาคู่นี้<br>
เธอตั้งใจจะแอบตามไปห่างๆ แต่พวกนักรบกลับจับได้เสียก่อน<br>
«เฮ้ย ทำลับๆ ล่อๆ อะไรอยู่น่ะ»<br>
พอถูกทักจากด้านหลัง เธอก็แทบจะกระเด้งตัวขึ้น คนที่ทักคือนักรบที่ได้รับบาดเจ็บจาก «ราตรีสีนิล» นั่นเอง<br>
«จะมาทำอะไรฉันก็ไม่รู้หรอกนะ แต่ที่ที่พวกเราจะไปไม่ใช่ที่ที่เด็กจะเข้ามาเดินเล่นได้ รีบกลับไปซะ»<br>
«ฉันจะไม่ทำตัวเกะกะหรอก ฉันแค่อยากเห็นสัตว์ประหลาดน่ะ»<br>
สเปราท์บอกเป้าหมายไปตามตรง<br>
«ให้ตายสิ ไอ้เราก็นึกว่าจะเบื่อแล้วก็กลับไปเองเลยปล่อยทิ้งไว้ นี่คิดผิดเหรอเนี่ย»<br>
นักรบผู้บาดเจ็บคนนั้นขยี้ผมไปพลางคิดว่าจะจัดการยังไงกับสเปราท์ดี<br>
«เฮ้ย อิเซน! สเวลต์!»<br>
เขาเรียกชื่อทั้งสองเสียงดัง คนที่ถูกเรียกชื่อทั้งสองคนปรากฏตัวขึ้นตรงหน้าสเปราท์ทันที เป็นนักรบหนุ่มสองคน<br>
«ส่งคุณหนูคนนี้กลับหมู่บ้านไปที»<br>
พวกนักรบหนุ่มทำท่าทางอิดออดอย่างเห็นได้ชัด สเปราท์จำหนึ่งในสองคนนั้นได้<br>
«นี่เป็นคำสั่ง เข้าใจแล้วก็รีบไปซะ»<br>
«แต่ว่า หนอนปีศาจ»<br>
«สัตว์ประหลาดแบบนั้นแค่พวกฉันก็พอแล้ว»<br>
พอมองส่งแผ่นหลังของพวกนักรบที่จะมุ่งหน้าไปปราบหนอนปีศาจเสร็จ นักรบหนุ่มก็ทำท่าบอกบุญไม่รับแล้วมุ่งหน้าไปทางหมู่บ้าน และหันมาจ้องหน้าสเปราท์<br>
«เธอ... ที่ปกติตัวติดกับไอน์ตลอดสินะ พวกเธอนี่มันเอาแต่เกะกะตลอด»<br>
มนุษย์ครึ่งอสูรสามคนเดินเรียงกันในป่า ถ้าไม่มี «ราตรีสีนิล» หรือหนอนปีศาจพวกเขาก็อยู่ในวัยที่ควรจะต้องเที่ยวเล่นมากกว่า<br>
«ทุกคนจะปลอดภัยมั้ยนะ ถ้าเกิดเป็นปีศาจอย่างที่ฟันแทงไม่เข้าอย่างที่ท่านแม่เฒ่าบอกล่ะก็...»<br>
ไม่มีคำตอบให้กับคำถามเสียงแผ่วเบานั้น<br>
|<br>
เช้าวันที่สามหลังจากสเปราท์กลับมาถึงหมู่บ้าน ก็มีนักรบคนหนึ่งกลับมา<br>
เขาตาบอด และแม้ว่ามนุษย์ครึ่งอสูรคนอื่นจะสอบถามสถานการณ์ไป เขาก็ได้แต่เพียงตัวสั่นงันงกเท่านั้น ไม่อยู่ในสภาพที่จะให้ข้อมูลอะไรได้เลย แต่ว่า เท่านั้นก็เพียงพอที่จะทราบว่าเหล่านักรบเป็นอย่างไรบ้าง<br>
มีนักรบที่กลับมาเพียงคนนั้นคนเดียวเท่านั้น<br>
|<br>
เย็นวันหนึ่ง เกิดแผ่นดินไหวขนาดใหญ่ขึ้นที่ป่า รุนแรงแบบที่ไม่เคยมีมาก่อน เกิดหลุมกว้างพอให้คนคนหนึ่งลอดเข้าไปได้ที่ใกล้กับหมู่บ้านริมป่า หลังจากนั้นก็เกิดภาพประหลาดขึ้น หนอนทั้งขนาดเล็กและใหญ่จำนวนนับไม่ถ้วนปรากฏขึ้นและบิดตัวไปมาพลางพยายามคืบคลานขึ้นจากหลุม เพียงไม่นานหนอนปีศาจก็มาปรากฏตัวขึ้นต่อหน้าชาวหมู่บ้านริมป่า<br>
สำหรับหนอนปีศาจแล้ว ป่าก็เป็นเพียงแค่อาหารเท่านั้น หนอนปีศาจจะกลืนกินทุกสิ่งในป่าเหมือนกับที่นกตัวเล็กในป่ากินผลไม้ หรือคนกินสัตว์<br>
สิ่งที่ปรากฏขึ้นริมป่านั้น เพียงไม่นานพื้นดินตรงนั้นก็กลายสภาพไปเป็น «หลุม» อันมืดมิด<br>
พอย่ำค่ำ หนอนปีศาจก็กลับลงไปในหลุมอันมืดมิดอย่างเงียบๆ<br>
ชาวบ้านที่ได้เห็นหลุมนั้นแล้วก็เกิดความกลัว เพราะรู้ดีว่าอนาคตของตนเองนั้นจะถูก «หลุม» อันมืดมิดที่ลึกไร้จุดสิ้นสุดกลืนกิน<br>
|<br>
แม่เฒ่าและเหล่าท่านป้าสวดภาวนาตลอดทั้งวันทั้งคืน พอจะกล่าวได้ว่านั่นคือวิธีสุดท้ายที่พวกเขาพอจะทำได้ แต่ว่า เมื่อได้รู้ว่าหมู่บ้านถูกหนอนปีศาจกลืนกินเข้าไปแล้ว พวกแม่เฒ่าก็หยุดสวดภาวนา<br>
พวกเราจำเป็นต้องตัดสินใจใหม่<br>
|<br>
«พวกเราจะย้ายจากที่นี่ไปที่ป่าอื่น»<br>
พอตกดึก แม่เฒ่าก็เรียกคนมารวมตัวกันและพูดกับทุกคน นั่นเป็นการเดิมพันที่เสี่ยงมาก การเดินทางผ่านพื้นที่ร้างโดยไม่มีพลังของลูกแก้วคอยปกป้องนั้นมีระยะทางไกลเกินไป แต่ว่าทุกคนต่างเห็นด้วยกับการตัดสินใจของแม่เฒ่า ก่อนอื่นต้องหนีจากหนอนปีศาจพวกนั้น จนกว่าจะถึงวันที่ชนเผ่าสูญพันธุ์ หรือหนอนปีศาจหยุดเคลื่อนไหว<br>
ทุกคนตกลงว่าจะออกเดินทางในคืนวันมะรืน<br>
ทุกคนรู้แค่ว่าให้หนีออกจากหมู่บ้านฝั่งตรงข้ามกับที่ถูกกลืนกิน และมุ่งหน้าไปยังป่าที่ใกล้ที่สุดเท่าที่จะทำได้<br>
|<br>
ในคืนที่มารวมตัวเพื่อฟังคำพูดของแม่เฒ่า สเปราท์มองหน้าพ่อแม่ของตนและไอน์ พวกเขาฝืนปิดบังความกังวลไว้ ก่อนจะยิ้มและพูดกับสเปราท์ว่า<br>
«ไม่ต้องห่วง»<br>
«จะต้องไม่เป็นไรแน่นอน»<br>
เธอรู้ดีกว่าว่าคำพูดเหล่านั้นคือคำโกหก<br>
ความกังวลของสเปราท์เป็นจริงขึ้นมาแล้ว<br>
ความกลัวว่าโลกที่ตนเองอาศัยอยู่ตอนนี้จะหายไป และความรู้สึกไร้กำลังที่ตนไม่สามารถหนีไปไหนได้ กำลังครอบงำพวกผู้ใหญ่ทุกคน<br>
|<br>
ตอนที่การประชุมจบลงและทุกคนนอนหลับกันแล้ว สเปราท์ก็หลบออกมาจากบ้าน แล้วมุ่งไปยังซากหมู่บ้านที่ «หลุม» โผล่ขึ้นมา<br>
ไม่ว่ายังไงเขาก็อยากพิสูจน์ความกังวลของตนด้วยตาของตัวเอง แม้หัวใจจะยังเยาว์วัย แต่ถ้าเกิดตนเองจะต้องหายไปจากโลกใบนี้ เธอก็อยากรู้เหตุผลนั้น<br>
แม้จะเดินมาไกลมากแล้ว แต่ด้วยกำลังขาของเด็กก็ไม่อาจจะไปถึงชายป่าได้<br>
ถึงจะเช้าแล้ว แต่สเปราท์ก็ยังเดินต่อไป พอผ่านไปครู่หนึ่งก็เหนื่อย จึงตัดสินใจพักใต้เงาต้นไม้ ในป่าที่ไร้เงาผู้คนนั้นเงียบสนิทไม่ต่างกับสมัยก่อน<br>
เธอนั่งลงที่รากไม้ เอามือปิดตาคิดกลัดกลุ้ม ก่อนที่จะหลับไปในทันที<br>
|<br>
สเปราท์ฝันเห็นไอน์ ฝันเห็นพี่สาวผู้ใจดี ในฝันไอน์เหมือนกำลังเดินอยู่ในป่าที่ไหนสักแห่ง<br>
หลังจากที่ไอน์ออกห่างไปจากโลกใบนี้ มีบ้างบางครั้งที่รู้สึกเศร้าเสียใจหรือเจ็บใจที่ตนเองไม่อาจรั้งเธอไว้ได้ แต่ว่าตอนนี้ไม่เหมือนกัน เธอดีใจที่ไอน์ไม่ได้อยู่ที่โลกใบนี้ เพราะไอน์จะเป็นคนเดียวที่รอด<br>
|<br>
- จบ -<br>","ch17_a.swf","0000_001"
20004,1,"«เทศกาลฤดูหนาว»",1,"มีผู้คนเดินอยู่ในดินแดนอันหนาวเหน็บ<br>
นักรบทั้งสองที่ถูกอัญเชิญมาในภพนี้ สวมอุปกรณ์หนักเพื่อป้องกันตนเอง พวกเขาจึงเดินอย่างระมัดระวังกว่าปกติ<br>
«ว่าแต่ โคตรหนาวเลยเนอะ เอวา»<br>
ไอแซคคุยกับเอวาริสท์ที่เดินไปข้างหน้า<br>
«รู้สึกเหมือนกันแหละ พวกเราน่ะยังดี แต่เธอคนนั้นน่ะสิ...»<br>
อัศวินของจักรวรรดิในสมัยก่อนกำลังทลายหิมะที่ขัดขวางการเดินทางพร้อมกับเป็นห่วงตุ๊กตาที่เป็นเจ้านายในตอนนี้<br>
|<br>
การเดินทางต่อไปในโลกนี้ เป็นสิ่งประหลาดที่แตกต่างกับโลกของตนอย่างสิ้นเชิง เดินทางไปพร้อมกับเด็กสาวที่เป็นตุ๊กตา และยังคงเดินหน้าต่อไปเรื่อยๆ ในดินแดนที่ไม่มีอยู่ในโลกของตนตามคำพูดของเธอ ที่ตรงนั้นมีทั้งทะเลทรายที่ร้อนระอุ บ้านผีสิง ภูเขาสมบัติที่ถูกซ่อนก็มี<br>
พวกเขาข้ามผ่านอันตรายนานับประการ และเดินทางต่อไปเพื่อนำตัวเองกลับคืนมา<br>
|<br>
เป็นเพราะทิวทัศน์ที่มีแต่หิมะที่ไม่ค่อยได้เห็นรึเปล่าก็ไม่รู้ ไอแซคที่เพิ่งจบการต่อสู้ไปเมื่อสักครู่จึงพูดมากกว่าปกติ<br>
«ไอ้ตัวที่เพิ่งฆ่าไปก็ดี ทำให้นึกถึงสมัยที่ยังเป็นเด็กเลย จำท่านลอร์ดที่แบกถุงใบใหญ่สมัยก่อนได้มั้ย?»<br>
เอวาริสท์ นึกถึงความทรงจำอันห่างไกลที่รู้สึกได้ถึงวันเก่าๆ<br>
«อ้อ พ่อน่ะเหรอ»<br>
นั่นเป็นความทรงจำสมัยอยู่ในคฤหาสน์ สมัยนั้น ในชีวิตของพวกเอวาริสท์แล้ว นั่นคงเป็นการใช้ชีวิตแบบคนปกติเพียงครั้งเดียว<br>
«เพราะท่านปลอมตัวไม่เก่ง ก็เลยโดนพวกเราสองคนล้อทุกปี»<br>
«นั่นสินะ»<br>
|<br>
ท่านลอร์ดซึ่งเป็นพ่อของเอวาริสท์ มีนิสัยชอบทำเรื่องไม่คาดคิดตรงข้ามกับตำแหน่ง เตรียมของขวัญวันเกิดให้เอวาริสท์ทุกปี กับไอแซคที่เป็นลูกชายของคนรับใช้ก็ทำเหมือนกัน เขาเข้าไปเกี่ยวข้องราวกับเป็นลูกของตนเอง เมื่อถึงเวลาเทศกาลฤดูหนาวก็ปลอมตัวเป็นภูตหิมะ บางทีก็ถูกพวกคนรับใช้หรือแม่ของเอวาริสท์ดุเอา<br>
|<br>
ก่อนหน้านี้เล็กน้อย แม้แต่ตัวตนของคนคนนั้นก็เป็นความทรงจำที่คลุมเครือ มันเป็นสิ่งที่ได้กลับมาทีละเล็กทีละน้อยในตอนที่ต่อสู้มาเรื่อยๆ<br>
การคงอยู่ของตนเองถูกสร้างด้วยความทรงจำ ถึงแม้ตอนนี้จะไม่มีครอบครัวอยู่ที่ไหนแล้วก็ตาม แต่มันเป็นส่วนหนึ่งที่ประกอบขึ้นมาเป็นมนุษย์ที่ชื่อเอวาริสท์<br>
|<br>
พ่อที่เป็นท่านลอร์ด แม่ที่คอยดูแล และคฤหาสน์ขุนนางที่เอวาริสท์น้อยเคยอาศัย<br>
ที่นั่นมีอยู่วันหนึ่ง ก็มีข้ารับใช้คนใหม่เข้ามาทำงาน<br>
«เอ้า ไอแซค แนะนำตัวเองให้ทุกคนรู้จักสิ»<br>
เอวาริสท์น้อยรู้ได้ทันทีว่าไอแซคก็คือลูกของข้ารับใช้ที่หลบอยู่ข้างหลัง<br>
เอวาริสท์ มีพ่อซึ่งมีตำแหน่งลอร์ด คนที่เรียกว่าเป็นเพื่อนในวัยเดียวกันได้จึงมีน้อยมาก เพราะเหตุนั้น เมื่อได้ยินเรื่องของคนวัยเดียวกันที่ไม่มีซะนาน หัวใจของเด็กน้อยจึงกระโดดโลดเต้น<br>
«ผมชื่อไอแซค ฝากตัวด้วยครับ»<br>
เอวาริสท์ตอบกลับ<br>
«สวัสดี ไอแซค ผมชื่อเอวาริสท์ แต่คุณพ่อเรียกว่าเอวา»<br>
«อืม ฝากตัวด้วยนะ เอวา»<br>
พ่อของไอแซคที่ได้ยินบทสนทนาก็ถึงกับหน้าซีด ถึงอีกฝ่ายจะเรียกได้ว่าเป็นเด็ก แต่คำพูดเมื่อกี้ก็ไม่ต่างกับพลั้งปากเสียมารยาท<br>
«เดี๋ยวเถอะไอแซค! ท่านเอวาริสท์ ต้องขออภัยลูกชายด้วย ที่พูดทำตัวสนิทสนมแบบนั้นน่ะครับ»<br>
ไอแซคมองท่าทางของพ่อถึงได้รู้ว่าตนเองพูดเสียมารยาท จึงขอโทษตามด้วย<br>
แต่พ่อของเอวาริสท์ที่มองท่าทีอยู่ซึ่งห่างไปเพียงก้าวเดียวก็ห้ามไว้<br>
«เอาน่าๆ แบบนั้นก็ดีแล้ว ไอแซค จากนี้ไปก็ฝากเอวาด้วยนะ»<br>
คำพูดของท่านลอร์ดที่เป็นเจ้านายถือเป็นคำขาด พ่อของไอแซคที่เป็นข้ารับใช้ก็ต้องยอมรับด้วยสีหน้าอย่างเสียไม่ได้ ยังไงก็ตามตัวไอแซคเองก็ประหม่าจนไม่เรียกว่าเอวาต่อหน้าพ่อของตน<br>
|<br>
และแล้วตั้งแต่วันนั้นเอวาริสท์กับไอแซคก็เป็นเพื่อนกัน<br>
|<br>
ตูม<br>
เอวาริสท์ตั้งท่าต่อสู้ เพราะถูกกระแทกกะทันหัน<br>
พอรู้ว่ามันเป็นแค่ก้อนหิมะ ก็หันหลังกับไปหาไอแซค<br>
«เลิกทำบ้าๆ ซะที ไอแซค»<br>
«ฮะฮะ ถ้าเจ็บละก็ มาเอาคืนเซ่ เอวา»<br>
มีก้อนหิมะพุ่งมาอีก เขาเบี่ยงตัวหลบ<br>
«เจ๋งนี่หว่า คราวนี้ล่ะว่าไง»<br>
«พอซะทีเถอะน่า»<br>
เอวาริสท์ก็ปั้นหิมะที่อยู่ข้างๆ แล้วขว้างกลับ<br>
«ฮะฮะ ห่วยชะมัด»<br>
เขาถอนหายใจเฮือกด้วยความละเหี่ย จากนั้นเอวาริสท์ก็หันกลับไปเดินตามทางหิมะ<br>
«ชิ ไม่น่าคบเลย»<br>
ไอแซควิ่งไปหาเอวาริสท์แล้วพูด<br>
«นายนี่เป็นคนไม่ทุกข์ไม่ร้อนจริงๆ เลยนะ»<br>
«แหม ก็นี่เป็นสถานที่ที่ไม่เข้าใจเหตุผลนี่นา ถึงจะปวดหัวกับเรื่องหยุมหยิมไปก็ไม่ช่วยอะไรนี่นา»<br>
«แต่ก็มีสาเหตุอยู่นะ»<br>
เอวาริสท์เห็นด้วยพร้อมกับยิ้มเฝื่อนๆ<br>
«อ๊ะ มาเปลี่ยนกันเถอะ มาอยู่หัวแถวซะ»<br>
คราวนี้ไอแซคมาอยู่หัวแถว และเดินไปบนทางหิมะ<br>
เอวาริสท์เดินห่างมาข้างหลังเล็กน้อยและคุยกับตุ๊กตา<br>
«เดินลุยหิมะไหวรึเปล่า? อีกนิดก็จะออกไปจากที่นี่ได้แล้วล่ะ»<br>
|<br>
- จบ -<br>","mn_38_a.swf","9999_010"
186,1,"ปี 3382 «ประชุม»",1,"ถึงเวลาเริ่มประชุมหน่วยวางแผนการรบของกองทัพแล้ว แต่รอสโซ่ เอ็นจิเนียร์หลักของกองร้อย D ก็ยังไม่ปรากฏตัว<br>
แผนการครั้งต่อไปนั้นอยู่ในความรับผิดชอบของกองร้อย D เป็นการสรุปเนื้อหาครั้งสำคัญเกี่ยวกับน้ำวนที่สามารถพิชิตได้<br>
«ตัวลักเพศนั่น เอาอีกแล้วเรอะ»<br>
บลังค์ เทคโนกราต ผู้เป็นหัวหน้าหน่วยวางแผนใช้แผนที่ในมือทุบลงโต๊ะด้วยความโกรธ<br>
ในห้องนั้นนอกจากเจ้าหน้าที่รับผิดชอบหน่วยวางแผนและเจ้าหน้าที่หน่วยสำรวจ, เอ็นจิเนียร์ และมิเลียนจากกองร้อย D ของกองทัพแล้ว ก็ยังมีตัวแทนผู้บัญชาการกองทัพด้วย<br>
«ผมจะไปตามเองครับ»<br>
ฟัลเคนที่ประจำหน่วย D ออกจากห้องที่มีบรรยากาศไม่ชวนอยู่ไป<br>
|<br>
ฟัลเคนส่งเสียงเรียกรอสโซ่ที่นอนอ่านหนังสืออยู่บนโซฟาในห้องของเรือนพักนอนของเจ้าหน้าที่<br>
«เจ้าหน้าที่รอสโซ่ครับ ได้เวลาประชุมแล้ว ทำอะไรอยู่ครับ!»<br>
ห้องที่รกไปด้วยสิ่งของหลากชนิดของรอสโซ่นั้น หากไม่ระวังที่ยืนให้ดีแล้วล่ะก็ข้าวของเหมือนจะพังลงมาให้ได้เสียตอนนั้น<br>
«อา เดี๋ยวไป ไงๆ ก็เรื่องที่กำหนดไว้แต่แรกแล้วนี่ ไว้โผล่หน้าไปตอนถึงเวลาของเอ็นจิเนียร์หลักเองแหละน่า»<br>
รอสโซ่พูดโดยยังคงอ่านหนังสือไม่หันมามอง<br>
«แบบนั้นก็แย่สิครับ วันนี้ตัวแทนผู้บัญชาการกองทัพมาเองเลยนะครับ ผบ.หน่วยบลังค์เองก็หงุดหงิดมากด้วย อะไรๆ ก็จะให้เจ้าหน้าที่วางแผนคนใหม่รับผิดชอบซะหมด...»<br>
«ใครจะไปรับรู้เรื่องของเจ้าพวกนั้นกันล่ะ แกก็ไปฟังมาสิ»<br>
«ไม่ได้หรอกครับ ก็คนรับผิดชอบเจ้าหน้าที่คือคุณนี่»<br>
ฟัลเคนอายุน้อยกว่ารอสโซ่ก็จริง แต่กลับพูดออกมาได้อย่างชัดเจน<br>
«โธ่เว้ย แค่ไปก็จบแล้วใช่ไหมล่ะ»<br>
รอสโซ่ถือหนังสือในมือข้างหนึ่ง ลุกจากโซฟาอย่างอิดออดแล้วไปยังห้องประชุมพร้อมกับฟัลเคน<br>
|<br>
การประชุมที่หน่วยวางแผนจัดขึ้นนั้นตั้งอยู่ใกล้ส่วนกลางของยาน น้ำวนที่ถูกลิสท์รายชื่อมานั้นถูกคัดเลือกแล้ว และเข้าขั้นตอนถามความเห็นจากเอ็นจิเนียร์ประจำกองร้อย D ที่เป็นผู้รับผิดชอบจริงแล้ว<br>
«หากจะประเมินผลการปฏิบัติการของหน่วยวางแผนแล้ว น้ำวนตรงจุด Q022 เป็นจุดที่น่าจะให้ความสำคัญเป็นอันดับแรก แต่อัตราภัยคุกคามที่หน่วยวิเคราะห์ให้มานั้นมีปัญหาครับ»<br>
รอสโซ่ยืนขึ้น แล้วไปยืนอยู่หน้าตารางวิเคราะห์ที่ฉายอยู่บนมอนิเตอร์<br>
«รูปแบนี้ถ้าเป็นตัวอย่างสมัยก่อนล่ะก็ จะมีโอกาสที่สิ่งมีชีวิตชนิด D ที่ไม่ใช่ชนิด N อยู่มาก แล้วการฟื้นตัวของสิ่งมีชีวิตชนิด D นั้นมีประสิทธิภาพเหนือกว่าเราๆ ยิ่งไปกว่านั้น ยังเป็นที่รู้กันดีอีกด้วยว่าพวกมันมีความเป็นวัฒนธรรมสูง การจัดรูปแบบกองทหารปัจจุบันที่มีแต่กองร้อย D นั้นน่าจะเข้าถึงคอร์ได้ยากครับ»<br>
«เธอจะบอกว่ามีการวิเคราะห์ตกไปอย่างนั้นรึ»<br>
บลังค์พูดด้วยสีหน้าเคร่งเครียด<br>
«นี่คือความเห็นจากประสบการณ์จริง และข้อมูลในอดีตที่ผมเก็บเอาไว้ครับ»<br>
|<br>
น้ำวนคือประตูสู่มิติที่เรียกกันว่าโลกคู่ขนาน ซึ่งเรื่องนี้ก็รู้ดีอยู่แล้ว<br>
การรวบรวมเคโอเซียมที่คลุ้มคลั่งอยู่ในโลกคู่ขนานนั้น ทำให้จุดเชื่อมต่อระหว่างโลกนี้หายไปเป็นครั้งแรก และผู้ที่ทำเรื่องพวกนั้นโดยใช้ชีวิตเป็นเดิมพันก็คือกองทัพนั่นเอง<br>
โลกต่างมิติที่ «ข้าม» ไปรวบรวมเคโอเซียมจนถึงตอนนี้นั้น มีการวิเคราะห์และแบ่งประเภทระดับสติปัญญาของสิ่งมีชีวิตพื้นถิ่นและระดับวัฒนธรรม หรือส่วนประกอบของชั้นบรรยากาศเอาไว้อย่างละเอียด<br>
หากคาดการณ์ถึงอันตรายที่ได้จากการสังเกตการณ์ผิดพลาดแล้ว กองทัพก็คงจะจบสิ้นในวินาทีที่เข้าไปในใจกลางน้ำวนกันเลย สมัยก่อนก็เคยมีโศกนาฏกรรมแบบนี้มานับครั้งไม่ถ้วน<br>
|<br>
«ต่อให้หน่วยวิเคราะห์ผิดพลาดแต่ก็คงอาจจะทำอะไรไม่ได้ ที่จริงแล้วคนที่ออกไปที่นั่นก็หมายถึงตาย เอาเถอะ ก็แค่ต้องระวังน่ะครับ ยังอยากจะมีชีวิตอยู่ต่ออีกหน่อย»<br>
«มิเลียน มีความเห็นในฐานะหัวหน้ากองร้อยไหม?»<br>
บลังค์หันไปพูดกับมิเลียน<br>
«ความสามารถของรอสโซ่ได้พิสูจน์แล้วในกองทัพนี้ไม่มากก็น้อยครับ ผมคิดว่าฟังเอาไว้ก็ดี»<br>
|<br>
ก่อนหน้านี้ที่รอสโซ่ไปยังโลกคู่ขนาน เขานำสิ่งของกลับมาด้วยเท่าที่จะทำได้ เช่น อากาศ, ดิน, พืช, ซากของสิ่งมีชีวิตที่ดูอันตราย เขารวบรวมสิ่งที่เห็นมาทั้งหมด<br>
แน่นอนว่าที่ทำเป็นเรื่องผิดกฎการปฏิบัติภารกิจ แต่เขาก็ไม่สนใจ<br>
ถึงขนาดที่ว่าจงใจเอากระเป๋าเอกสารขนาดใหญ่ที่ใช้สำหรับเก็บรวบรวมนั้นขึ้นพาหนะอาร์เซนอล แคเรียร์ที่พวกเอ็นจิเนียใช้ขี่กันเลยทีเดียว<br>
เขาเอาแต่หมกมุ่นอยู่กับการวิจัยและแบ่งประเภทของซากสิ่งมีชีวิต, แก๊ส และดินที่เอากลับมา ความเป็นไปได้อื่นที่โลกคู่ขนานบ่มเพาะเอาไว้นั้น ถือเป็นของขวัญจากสวรรค์สำหรับรอสโซ่<br>
|<br>
เอ็นจิเนียร์ส่วนมากไม่ค่อยเป็นเอ็นจิเนียร์ประจำกองทัพที่จะยอมเอาชีวิตไปเสี่ยงอันตรายกัน และคนที่เกลียดการต้องลงไปยังพื้นพิภพก็มีอยู่ไม่น้อยเลย<br>
รอสโซ่มาจากสถาบันวิจัยบาลิออนที่มีอำนาจมาก เป็นผู้มีพรสวรรค์ที่อยู่ในระดับอาจารย์ของแพนเดโมเนียม ในฐานะเทคโนกราตในอนาคต<br>
แต่รอสโซ่เองก็ไม่เดินไปยังทางที่กำหนดแล้ว สติปัญญานั้นไม่ใช่สิ่งที่จะถูกเก็บเอาไว้ในแพนเดโมเนียม<br>
วัตถุดิบสำหรับการวิจัยนั้นไม่ได้หยุดอยู่แค่ในห้องของเขาเท่านั้น แต่ยังถูกเก็บเอาไว้ในห้องข้างๆ ทั้งสองห้อง<br>
แต่ที่ยังคงเงียบกับพฤติกรรมแบบนี้กันได้ ก็เพราะความมีอิสระของระบบที่ชื่อว่ากองทัพ และความสามารถของรอสโซ่<br>
เรื่องการปนเปื้อนจากของที่เอาติดกลับมาด้วยนั้น หากเทียบกับอันตรายจาก «น้ำวน» แล้วก็เป็นเรื่องเล็กน้อยมาก ซึ่งเหล่าผู้ก่อตั้งกองทัพที่ต้องเผชิญกับน้ำวนจริงๆ นั้นต่างก็รู้กันดี<br>
|<br>
เมื่อจบการประชุม ชายคนหนึ่งก็เดินเข้ามาคุยกับรอสโซ่<br>
« 'เนื้อแท้ของความบังเอิญ' ถึงจะคลาสสิคแค่ก็นอกคอก อ่านหนังสือหายากซะด้วยนะ»<br>
ชายคนนั้นชี้ไปที่ชื่อหนังสือที่รอสโซ่ถืออยู่<br>
«คุณคือ?»<br>
«เจ้าหน้าที่ปฏิบัติการลาห์ม เพิ่งจะมาจากแพนเดโมเนียมวันนี้เอง ฉันจะมาเป็นผู้บังคับบัญชาของเธอ ฝากตัวด้วยนะ»<br>
ลาห์มยื่นมือเพื่อมาจับมือกับรอสโซ่ รอสโซ่ทำหน้าฉงนเล็กน้อยแต่ก็จับตอบไปเงียบๆ<br>
«รู้สึกว่าเธอจะมีอิสระมากพอควรในกองร้อยนะ»<br>
«เพราะผมแค่ทำเรื่องที่ได้รับอนุญาตให้ทำได้อย่างอิสระน่ะสิครับ»<br>
รอสโซ่ไม่ได้ซ่อนความระมัดระวังแล้วพูดตัดบทอย่างรวดเร็ว<br>
«ฉันไม่ได้ไม่ชอบวิธีการของเธอหรอก แค่อยากคุยด้วยสักนิดจะได้ไหม?»<br>
«เป็นคำสั่งเหรอครับ? พอดีว่าผมอ่านหนังสือค้างไว้อยู่»<br>
«ไม่ใช่คำสั่ง แต่เรื่องที่ฉันจะพูดไม่ใช่เรื่องที่แย่สำหรับเธอหรอก รอสโซ่»<br>
«ผมว่านั่นไม่ใช่เรื่องที่คุณจะตัดสินใจได้นะ»<br>
«ฮะฮ่าฮ่า เธอนี่มันน่าสนใจอย่างที่เขาลือกันจริงๆ เอาเถอะ หาเวลาว่างมาซะก่อนจะถึงปฏิบัติการต่อไป»<br>
เมื่อลาห์มจบบทสนทนากับรอสโซ่แล้วก็เดินออกไปพร้อมกับเจ้าหน้าที่ระดับสูงคนอื่น<br>
«มีอะไรเหรอครับ? คนเมื่อกี้นี่เจ้าหน้าที่วางแผนนี่นา»<br>
ฟัลเคนคุยกับรอสโซ่<br>
«ไม่มีอะไร»<br>
เมื่อรอสโซ่แยกกับฟัลเคนแล้ว เขาก็กลับห้องที่เต็มไปด้วยวัตถุจากโลกต่างมิติไป<br>
|<br>
- จบ -<br>","ch19_a.swf","3382_000"
176,2,"ปี 3394 «แนวหน้า»",1,"«แพ้อีกแล้วเรอะ....»<br>
เสียงถอนหายใจเฮือกใหญ่ดังออกมาในห้องประชุม เหล่านายทหารที่นั่งเรียงรายกันอยู่ต่างเลี่ยงไม่สบตากันอย่างเอือมๆ เหล่าข้าราชการพลเรือนวางเอกสารรายงานบนโต๊ะอย่างรำคาญใจ<br>
ปีที่สองนับตั้งแต่สงครามกับสหราชอาณาจักรรูบิโอน่า อำนาจของจักรวรรดิที่ทำสงครามชนะมาโดยตลอดนั้นเริ่มสั่นคลอนเมื่อมาถึงประเทศนี้ ต้องทนทรมานกับการเสียกำลังพลกองทัพที่สามไปครึ่งหนึ่งในสงครามปราการนิรันดร์เทรโดที่ภาคภูมิในความแข็งแกร่งอันดับหนึ่งของอาณาจักร และยังเสียนายพลฝีมือดีไปอีกหลายนาย<br>
หลังจากนั้น จักรวรรดิก็เข้าโจมตีปราการนิรันดร์เทรโดอีกนับครั้งไม่ถ้วน แต่ก็ไม่สามารถตีป้อมปราการที่แข็งแกร่งนั่นได้เลย ตรงกันข้าม กลับถูกทหารพรานของศัตรูตีโต้จนมีแต่เสียกับเสียเท่านั้น เหล่าข้าราชการที่ดูสุภาพเรียบร้อยเมื่อยามที่ชนะสงครามติดกันนั้น เริ่มส่งเสียงดังยืนกรานให้เลิกทำสงครามเนื่องจากแพ้ติดต่อกัน โดยมีอธิบดีคันดุนผู้ได้ชื่อว่าเป็นจอมวางแผนแห่งจักรวรรดิเป็นต้นเสียง<br>
«ถ้าเป็นตอนนี้เรายังใช้เงื่อนไขผลประโยชน์ไกล่เกลี่ยกันได้อยู่ แต่ถ้ารบแพ้แบบนี้ต่อไปล่ะก็จะโดนศัตรูมองจุดอ่อนออกก็เท่านั้น»<br>
«จริงด้วย! ราษฎรก็เริ่มจะไม่ไหวกันแล้ว ต้องหยุดสงครามไร้ประโยชน์นี้ซะ»<br>
ฝ่ายบริหารเอ่ยขึ้นต่อจากคำพูดของอธิบดีคันดุน ถึงพวกนายทหารจะออกความเห็นคัดค้าน แต่ด้วยชนักติดหลังที่แพ้สงคราม เสียงจึงเบากว่าฝ่ายบ้านเมือง ขณะที่ในห้องเต็มไปด้วยเสียงของฝ่ายบริหารนั้น ก็มีเสียงแหบห้าวดังขึ้น<br>
«พูดอะไรกัน หากหยุดแค่นี้อำนาจของจักรวรรดิ ไม่สิ พระอำนาจของจักรพรรดิจะทรงมัวหมอง จะมาเลิกแค่เพราะแพ้แค่ครั้งสองครั้งได้ยังไง»<br>
ห้องที่เสียงดังหนวกหูเงียบลงภายในชั่วพริบตา ผู้กำกับคันดุนเดาะลิ้นเมื่อเห็นตัวคนพูดนั้น เสียงนั้นเป็นเสียงของนายพลซีเดอร์ จอมทัพอันดับหนึ่งของฝ่ายกลาโหม<br>
«นายพลซีเดอร์ ถึงท่านจะพูดเช่นนั้นแต่แนวรบทางตะวันตกตอนนี้ก็แพ้ติดกันเลยไม่ใช่หรือครับ แล้วการที่ต้องมานั่งทนการแพ้ติดๆ กันนั่นไม่ได้หมายถึงการทำให้พระอำนาจของฝ่าบาทต้องมัวหมองหรือ?»<br>
นายพลซีเดอร์ขมวดคิ้วให้กับอธิบดีคันดุนที่แย้งขึ้น<br>
«รบร้อยชนะร้อยน่ะมันเป็นแค่ทฤษฎีของพวกที่ไม่เคยออกสนามรบ หากยอมถอยกับอีแค่จำนวนตัวเลขที่แพ้สงครามมันสูง คงรู้นะว่านานาประเทศจะคิดกับจักรวรรดิเรายังไง»<br>
«เช่นนั้น ท่านนายพลมีวิธีตีปราการนิรันดร์เทรโดที่ตีกี่ครั้งก็ไม่แตกอย่างนั้นหรือ»<br>
«หากใช้กาเลออน กับอีแค่ป้อมพรรค์นั้นมันจะไปยากเย็นอะไร»<br>
«กาเลออน? เรือที่เป็นวัตถุโบราณจากศตวรรษก่อนที่ขยับไม่ได้น่ะเรอะ? เดี๋ยวนี้พูดเล่นเก่งขึ้นนะ นายพลซีเดอร์»<br>
อธิบดีคันดุนหัวเราะเสียงดัง เหล่าข้าราชการรอบๆ ก็หัวเราะเสริมขึ้น ทว่าสีหน้าของนายพลซีเดอร์ยังคงสงบนิ่ง<br>
«กาเลออนอยู่ในขั้นที่สามารถใช้ในการรบจริงได้แล้วตอนนี้ การรบครั้งหน้า จะขอใช้กาเลออนเป็นหลักแล้วสร้างผลงานด้วยกองทัพใหม่ให้ชม»<br>
ได้ยินดังนั้น อธิบดีคันดุนก็แสดงสีหน้าตกใจ<br>
«อะไรนะ!? คิดว่าจะทำเรื่องพลการแบบนั้น....»<br>
«เรื่องนี้ได้รับความเห็นจากฝ่าบาทแล้ว แต่ก่อนหน้านั้นจะใช้มันเข้าร่วมแผนการรบที่สะพานข้ามแม่น้ำโนซาน ไม่ใช่ปราการนิรันดร์เทรโด»<br>
«บ..บ้าน่า...ฝ่าบาทจะ...»<br>
นายพลซีเดอร์เหลือบมองอธิบดีคันดุนที่ยืนอึ้งอยู่ พร้อมแจ้งปิดการประชุมอย่างเคร่งเครียด<br>
|<br>
นอกห้องประชุมที่เต็มไปด้วยเสียงเอะอะหลังการประชุมนั้น มีผู้หญิงคนหนึ่งยืนพิงกำแพงห้องด้วยสีหน้าเฉื่อยชา เธอใช้นิ้วชี้ม้วนผมที่ยาวจนถึงสะโพกเล่น ท่าทางนั้นราวกับสาวน้อยที่กำลังยืนรอคนรักอยู่ เป็นภาพที่ไม่เข้ากันกับฐานทัพแนวหน้าที่สร้างจากหินหยาบๆ แบบนี้เลย<br>
และแล้ว นายพลซีเดอร์ที่ออกมาจากห้องประชุมก็เดินเข้ามาใกล้แล้วส่งเสียงเรียก<br>
«ขอโทษที่ให้รอนะ เบลินดา ข้างในนั่นหนวกหูกว่าที่คิด»<br>
«ไม่หรอกค่ะ ไม่ได้รอนานขนาดนั้น»<br>
หญิงสาวที่ถูกเรียกว่าเบลินดาเผยรอยยิ้มดูสงบ<br>
«แล้วทุกคนยอมรับดิฉันหรือเปล่าคะ?»<br>
«จะยอมรับหรือไม่ แค่บอกไปว่าฝ่าบาททรงเห็นด้วย แค่นั้นก็ไม่มีใครกล้าเถียงแล้ว»<br>
ได้ยินอย่างนั้น เบลินดาก็ยิ้มอย่างไร้เดียงสาราวกับเด็กที่ได้ของเล่น<br>
«หมายความว่าดิฉันได้รับอนุญาตให้ออกรบได้ไม่มีปัญหาสินะคะ»<br>
«ถูกต้อง»<br>
«ขอบพระคุณมากค่ะ นายพลซีเดอร์»<br>
«ไม่ต้องขอบคุณหรอก ที่ต้องทำก็คือเอาชนะให้ได้ แค่นั้นล่ะ»<br>
«เข้าใจแล้วค่ะ จะแสดงพลังของกาเลออนและดิฉันให้ท่านชมในแนวหน้า»<br>
«ทำให้ดีล่ะ นายพลเบลินดา»<br>
นายพลซีเดอร์กล่าวดังนั้น แล้วหันหลังเดินจากไป<br>
เบลินดา ภายใต้ท่าทางภายนอกที่ดูอ่อนช้อยอรชรนั้น เธอเป็นถึงนายพลที่รับหน้าที่ผู้บัญชาการหน่วยจู่โจมกาเลออน ซึ่งเป็นหน่วยที่ตั้งขึ้นใหม่ของกองทัพจักรวรรดิ<br>
หลังจากทำความเคารพแผ่นหลังของนายพลซีเดอร์ที่เดินจากไป เบลินดาก็หันเดินไปทางตรงข้าม<br>
«สนามรบ เสียงอาวุธที่กังกึกก้อง แล้วก็กลิ่นฝุ่นและเลือด อา...»<br>
เสียงพึมพำที่ลอดออกจากริมฝีปากคู่งามที่เผยรอยยิ้มนั้น ซึมหายเข้าไปในกำแพงหินสีเทาโดยไม่มีใครได้ยิน<br>
|<br>
หนึ่งสัปดาห์ให้หลัง วันนี้เป็นวันแรกของการประจำการแนวหน้าของหน่วยจู่โจม เบลินดาออกบัญชาการหน่วยอยู่บนดาดฟ้าของกาเลออนที่ลอยอยู่เหนือแม่น้ำโนซาน<br>
เวทีนี้คือปฏิบัติการข้ามแม่น้ำที่ยากเย็นรองลงมาจากปราการนิรันดร์เทรโด ทว่า การรบครั้งนี้เป็นการรบที่บุกอยู่ฝ่ายเดียวโดยที่ไม่มีใครคาดคิดมาก่อน<br>
ครืนนนนนน<br>
ทุกครั้งที่มีเสียงกึกก้องจากแท่นปืนของกาเลออน พื้นด้านล่างก็ระเบิดตาม เป่าทหารของกองทัพอาณาจักรกระจุย กองทัพจักรวรรดิบุกเข้าไปฟาดฟันทหารของอาณาจักรที่เหลือรอด ใต้กาเลออนที่ทะยานอยู่บนฟ้านั้น กองทัพของอาณาจักรพ่ายแพ้โดยไม่สามารถทำอะไรได้เลย<br>
«ใช่แล้ว ไปต่อทั้งๆ แบบนี้นี่ล่ะ ถล่มศัตรูให้เรียบไปเลยอย่าให้เหลือแม้แต่เศษผง»<br>
เมื่อเสียงอันไพเราะของเบลินดาดังขึ้นในสนามรบ เหล่าทหารจักรวรรดิต่างโห่ร้องตอบรับ ตั้งแต่เริ่มการต่อสู้เวลาผ่านไปเล็กน้อยเพียงหนึ่งชั่วโมงเท่านั้น สงครามยากลำบากที่ผ่านมาราวกับเรื่องโกหก<br>
ใบหน้าของเบลินดาที่ยืนดูสถานการณ์นั้นเผยรอยยิ้มสงบ หากดูเผินๆ ก็เหมือนกับรอยยิ้มยินดีที่ชนะสงคราม แต่สำหรับคนที่ได้ยินเสียงพึมพำนั้นคงขมวดคิ้วด้วยความฉงน<br>
«....อา ตอนนี้ฉันถูกห้อมล้อมไปด้วยความตายนับไม่ถ้วน ความตายนี่มันรู้สึกดีจริงๆ ขออีก ขอความตายให้มากกว่านี้อีก ความตายของพวกคุณน่ะ!»<br>
เบลินดาชูมือทั้งสองข้างขึ้นพลางแหงนมองฟ้า คล้ายกับจะร้องขอให้สายพิรุณโปรยลงมาอาบกาย นัยน์ตาที่เป็นประกายราวดวงแก้ว มีสีของความบ้าคลั่งเจืออยู่รางๆ<br>
โอออออออออออ<br>
เสียงที่เบาบางจากการแพ้สงครามติดกัน เริ่มมีพลังขึ้นมาจากชัยชนะของเบลินดา ยิ่งได้เห็นการสรรค์สร้างของวีรสตรีผู้งดงาม เสียงสนับสนุนจากในจักรวรรดิก็เริ่มเอนเอียงไปทางให้ทำสงครามต่อ<br>
อีกด้านหนึ่ง ผู้ที่เหงื่อตกด้วยความลำบากก็คืออธิบดีคันดุนที่คุมฝ่ายบริหาร เขาต้องเจียมเนื้อตัวเพราะเส้นทางที่จะนำไปสู่สันติถูกปิดไปเสียแล้ว<br>
|<br>
เบลินดากับนายพลซีเดอร์ที่กลับมาจากการชนะสงคราม ยืนอยู่ที่ระเบียงพระราชวังหลังจากรายงานผลการรบเสร็จ<br>
«ทำได้ดีมาก เบลินดา»<br>
«ไม่หรอกค่ะ นี่เป็นเพราะพลังของกาเลออนต่างหาก»<br>
นายพลซีเดอร์ถือแก้วเหล้าในมือข้างหนึ่งหัวเราะอย่างอารมณ์ดี<br>
«ต่อไปก็ถึงตาปราการนิรันดร์เทรโดแล้ว ถ้าจัดการที่นั่นได้ ก็คงถล่มศัตรูได้หมดในคราเดียว»<br>
«รับทราบค่ะ»<br>
«ช่วยหน่อยนะ»<br>
«ค่ะ»<br>
ผมยาวของเบลินดาที่ไหวตอบน้อยๆ พริ้วไปตามสายลมที่บอกถึงการมาเยือนของฤดูหนาวที่พัดมาอย่างแผ่วเบา นัยน์ตาคู่นั้นไม่มีร่องรอยความคลุ้มคลั่งให้เห็นเช่นตอนอยู่ในสนามรบเลย<br>
|<br>
- จบ -<br>","ch18_a.swf","3394_010"
147,1,"ปี 3378 “ผู้แสวงหา”",1,"มาร์กรีตเองก็เข้าใจดีอยู่ว่า หากการวิจัยที่ตนทำอยู่รั่วไหลไปข้างนอกแล้วล่ะก็จะเกิดอะไรขึ้น ไม่มีทางที่เธอจะไม่รู้กฎที่เคร่งครัดของแพนเดโมเนียม<br>
การวิจัยเกี่ยวกับเคโอเซียมนั้นเป็นการกระทำ “นอกรีต” การบันทึกและผลการทดลองนั้นเป็นสิ่งต้องห้าม ช่างเครื่องกล <เอนจิเนียร์> หัวดื้อที่ยังดันทุรังทำการวิจัยต่างเสียชีวิต หรือไม่ก็ถูกเนรเทศออกจากแพนเดโมเนียม<br>
ถึงจะรู้อันตรายที่จะเกิดกับตัวเองดี แต่ก็ไม่มีห้องวิจัยที่ไหนจะเพียบพร้อมเท่าแพนเดโมเนียมอีกแล้ว ยิ่งไปกว่านั้น ยังเป็นการวิจัยที่เร่งด่วนอีกด้วย จึงต้องทำอย่างเงียบๆ แต่ถึงจะระมัดระวังสักเท่าไหร่ แต่เหล่าเจ้าหน้าที่สืบสวนของสมาพันธ์ <อินควิซิเตอร์> ก็มาเยือนมาร์กรีตจนได้<br>
 “เราได้รับรายงานว่ามีการวิจัยที่ผิดกฎของสมาพันธ์ขึ้นที่นี่ ขอให้มาที่สำนักงานใหญ่ด้วย เราจะขอจัดการเจ้าเครื่องนี่เอง”<br>
เป็นการแจ้งข่าวที่กดดันฝ่ายเดียว โดยที่ไม่มีทางโต้แย้งได้เลย และอีกฝ่ายยังไม่ใช่พวกที่ต่อต้านแล้วจะทำอะไรได้ด้วย มาร์กรีตได้แต่เงียบและทำตามเจ้าหน้าที่สืบสวนไป<br>
|<br>
เมื่อถึงชั้นใต้ดินของสำนักงานใหญ่ มาร์กรีตก็ถูกใส่กุญแจมือและเท้าทั้งสองข้าง<br>
«ถ้าจะทำให้เสร็จไปทันเวลาป้อนข้าวลูกล่ะก็จะขอบคุณมาก»<br>
ไม่มีใครตอบคำพูดล้อเล่นของมาร์กรีต ทุกคนต่างก็เตรียมการตามหน้าที่ของตนเอง ให้มาร์กรีตคาดการณ์ที่จะเกิดขึ้นข้างหน้านี้<br>
«เริ่มการไต่สวนได้»<br>
มาร์กรีตทำท่าจะหัวเราะคำพูดของเจ้าหน้าที่สืบสวน สิ่งที่จะเริ่มต่อจากนี้ เห็นได้ชัดว่าไม่ใช่เรื่องง่ายเลย<br>
สิ่งที่เจ้าหน้าที่สืบสวนสนใจมากว่าการวิจัยนั้น คือผู้ที่มาร์กรีตทำการติดต่อด้วย --- เหล่าผู้คนที่ถูกเรียกว่าผู้ปลดปล่อย การแลกเปลี่ยนข้อมูลที่ไม่สม่ำเสมอนั้น ทำให้ไม่มีใครรู้ถึงรายละเอียดเบื้องหลังของพวกเขา แต่มาร์กรีตก็ไม่ได้กล่าวถึงข้อมูลของผู้ปลดปล่อยเลยแม้แต่คำเดียว<br>
«ต่อให้ถามอีกกี่ครั้ง แต่ฉันก็ตอบเรื่องที่ตัวเองไม่รู้ไม่ได้หรอก»<br>
มาร์กรีตเอาแต่พูดเพียงอย่างเดียวว่าการวิจัยนั้นเป็นการวิจัยที่ทำด้วยตัวเธอเองคนเดียว<br>
การวิจัยนี้เป็นความหวังเดียวที่จะช่วยลูกของตน เพื่อที่จะได้ทำการวิจัยต่อไปแล้ว เธอจะต้องออกไปจากที่นี่ หากถูกมองว่าเป็นพวกผู้ปลดปล่อยแล้วล่ะก็ เธอคงออกไปจากที่นี่ไม่ได้แน่<br>
«วิธีการของที่นี่มันโบราณก็จริง แต่ก็ได้ผลชะงัดนัก เปล่าประโยชน์ที่จะปฏิเสธ»<br>
«....อึก!»<br>
มาร์กรีตถูกโจมตีด้วยไฟฟ้าแรงสูงหลายครั้ง จนหมดสติไป<br>
ถูกตั้งคำถามซ้ำๆ ตอบคำตอบซ้ำๆ แล้วก็ถูกช็อตด้วยไฟฟ้า ซ้ำไปมาแบบนี้จนหมดสติ พอลืมตาตื่นขึ้นมาก็ถูกทำแบบเดิมซ้ำอีก<br>
|<br>
เจ้าหน้าที่สืบสวนยังคง “สืบสวน” มาร์กรีตที่อ่อนแรงจนตอบคำถามอะไรไม่ได้ โดยไม่หยุดพัก<br>
ระหว่างที่ตัวเองผลาญเวลาอยู่ในที่แบบนี้ เวลาของลูกก็ลดลงเรื่อยๆ ทั้งที่ต้องเริ่มวิจัยต่อให้เร็วที่สุดแท้ๆ ในอกของมาร์กรีตมีแต่ความร้อนใจที่ไม่ได้เจอลูกของตัวอยู่เท่านั้น<br>
ถึงจะส่งเสียงที่แทบฟังไม่เป็นเสียงขอร้องให้ปลดปล่อยตัวเองจากการลงทัณฑ์ แต่ก็ไม่เป็นผล มาร์กรีตถูกช็อตด้วยไฟฟ้าจนหมดสติไป<br>
ถึงจะถูกล่อหลอกว่าให้พูดออกมาให้หมดเสียเพื่อความสบายของตัวเอง แต่พอนึกขึ้นได้ว่าลูกของตนยังมีความหวังที่จะมีชีวิตรอด เธอก็ปฏิเสธไป<br>
สิ่งที่จะกระตุ้นมาร์กรีตได้ ก็คือความดึงดันที่หมายจะต่อชีวิตลูกของตน<br>
|<br>
เมื่อฟื้นขึ้น มาร์กรีตถูกปล่อยตัวจากการลงทัณฑ์ และนอนอยู่บนสิ่งที่คิดว่าน่าจะเป็นเตียงพยาบาล โดยมีโยเซฟผู้เป็นสามีเฝ้าอยู่ข้างๆ<br>
«โยเซฟ»<br>
เมื่อถูกเรียกชื่อด้วยน้ำเสียงที่ไม่มีแรง โยเซฟก็คลายความร้อนใจลง แล้วกอดมากรีตไว้<br>
«ลูกล่ะ...»<br>
«ลูกแข็งแรงดี เอาล่ะ กลับบ้านกันเถอะ»<br>
ใบหน้ายิ้มแย้มของโยเซฟนั้นมีร่องรอยความเหนื่อยล้าอยู่ โยเซฟวิ่งเต้นไปหลายที่เพื่อช่วยมาร์กรีต แต่ก็ไม่ได้บอกอะไรมาร์กรีตไปในเรื่องนี้<br>
โยเซฟประคองมาร์กรีตที่ร่างกายยังไม่ฟื้นดีออกจากสำนักงานใหญ่ไป<br>
«ถึงจะเป็นเทคโนกราต แต่ครั้งหน้าจะไม่มีแบบนี้อีก อย่าลืมซะล่ะ»<br>
เจ้าหน้าที่สืบสวนคนหนึ่งที่ยืนอยู่ตรงทางเข้าออก บอกกับมากรีตและโยเซฟด้วยสีหน้าเย็นชา<br>
|<br>
เมื่อกลับไปที่ห้องวิจัย เครื่องมือที่สร้างขึ้นก็หายไปอย่างไร้ร่องรอย ทั้งบันทึกการวิจัย ทั้งโคเด็กซ์ก็หายไปด้วยทั้งหมด<br>
«ไม่ว่าจะยังไง แค่เธอปลอดภัยก็ดีแล้ว»<br>
มาร์กรีตทำใจยอมรับคำพูดแสนอ่อนโยนของโยเซฟไม่ได้ อีกแค่นิดเดียวเองแท้ๆ แต่ก็ถูกฉุดกลับมาจุดเริ่มต้นอีกจนได้ ความเจ็บใจนั้นเกินจะทานทน<br>
«อย่างน้อย คราวหน้าต้องไม่ทำเรื่องที่ไปเตะตาเจ้าหน้าที่สืบสวนเข้าก็แล้วกัน รู้ไหม»<br>
«....ฉันจะไม่ยอมแพ้แน่»<br>
มาร์กรีตพูดพลางลูบแก้มของลูกที่นอนอยู่ในเปลใบเล็ก<br>
«มันจะต้องมีสักทางแน่นอน...»<br>
|<br>
เจ้าหน้าที่สืบสวนพูดว่าจะไม่มีครั้งหน้าอีก แต่ขืนทำอย่างนั้น โรคของลูกตัวเองจะไม่หายแน่ๆ จะได้มองใบหน้ายิ้มแย้มนั่นไปจนถึงเมื่อไหร่กัน พอคิดถึงอนาคตของลูกตัวเองแล้วก็ทนอยู่เฉยไม่ได้ มาร์กรีตทนนั่งรอวาระสุดท้ายของลูกไม่ได้<br>
มาร์กรีตไม่สนใจเบื้องหลังหรือแนวคิดของผู้ปลดปล่อย ทว่า สถานการณ์ในตอนนี้มีแต่ต้องพึ่งพวกเขาเท่านั้น<br>
«สายป่านของเจ้าหน้าที่สืบสวนนั้นยาวนัก อาจะทำให้คุณต้องพบกับเรื่องอันตรายก็ได้ หากเดือดร้อนขึ้นมาล่ะก็ มาที่ซากสถานีวิจัยพาสท์รัสนะครับ เราจะเป็นกำลังให้คุณได้แน่»<br>
นั่นเป็นคำที่เคยได้ยินจากผู้เกี่ยวข้อง<br>
หลังจากการบังคับคดีครั้งใหญ่ สถานีวิจัยพาสท์รัสถูกเผาโดยกองทหารรักษาความสงบ สถานีวิจัยนี้อาจจะเป็นสถานที่สำคัญของผู้ปลดปล่อยกระมัง มาร์กรีตมุ่งไปยังซากสถานีวิจัยเพื่อทำการติดต่อกับผู้ปลดปล่อย<br>
|<br>
มาร์กรีตไปถึงซากสถานีวิจัยตอนกลางคืน สถานีวิจัยรวมทั้งรอบข้างนั้น กลายเป็นสถานที่รกร้างถูกลืม ปราศจากผู้คน<br>
«วันก่อนโชคร้ายไปหน่อยนะครับ คิดอยู่แล้วว่าอีกไม่นานคุณจะต้องมาที่นี่»<br>
อยู่ดีๆ ก็มีเสียงพูดขึ้นจากด้านหลัง เมื่อหันไปมองด้วยความตกใจ ก็พบกับชายผู้ติดต่อที่เคยพบหน้ากันหลายครั้ง<br>
เมื่อมองไปที่มาร์กรีตที่กำลังตื่นตระหนกพร้อมกับมองไปรอบๆ ชายผู้ติดต่อก็เข้าใจ<br>
«สบายใจได้ครับ ไม่มีใครอยู่แถวนี้หรอก ถ้ามีผมคงไม่โผล่ออกมา»<br>
«ฉันอยากทำงานวิจัยต่อ อยากจะขอความร่วมมือด้วย»<br>
«คุณไม่ยอมสยบต่อเจ้าหน้าที่สืบสวนนั่น เท่านี้ก็เป็นผู้ร่วมอุดมการณ์กับเราแล้วครับ เราต้องให้ความร่วมมือแน่»<br>
«ฉันแค่อยากทำวิจัยต่อแค่นั้น เวลาเหลือไม่มากแล้ว»<br>
«ผมทราบดีครับ ถ้าอย่างนั้นเราไปสถานที่ที่คุณสามารถทำการวิจัยได้กันเถอะ»<br>
มาร์กรีตกับชายผู้ติดต่อขึ้นเครื่องบินคลิปเปอร์ที่ซ่อนอยู่ใต้เงา แล้วออกจากที่รกร้างนั่นไป<br>
|<br>
|<br>
หลังจากเครื่องบินคลิปเปอร์บินไปรอบๆ แพนเดโมเนียมยามค่ำคืนในระดับเพดานบินต่ำแล้ว ก็ลงจอดตรงที่ว่างไร้แสงไฟ<br>
«ที่นี่มัน...»<br>
สถานที่ที่ถูกพามานั้นอยู่ในแพนเดโมเนียม และเป็นสถานที่ที่มาร์กรีตไม่รู้จัก<br>
«ทราบเรื่องเขตจัดการไหมครับ? เป็นเขตที่มีการแบ่งแยกเขตแดนในส่วนใจกลางเป็นระยะๆ แพนเดโมเนียมน่ะเป็นเมืองประดิษฐ์โดยสมบูรณ์นะครับ ก็เลยมีความจำเป็นต้องปฏิรูปกันเรื่อยๆ»<br>
«ทำวิจัยที่นี่ได้เหรอ?»<br>
«เราเจาะรูระบบควบคุมของส่วนกลางไว้น่ะครับ เราขโมยชั้นใต้ดินของเขตจัดการจากส่วนกลางได้ชั่วคราว»<br>
พูดดังนั้นแล้ว จากพื้นดินที่ไม่มีอะไร ทั้งคู่ก็เริ่มเดินลงไปยังชั้นใต้ดินเรื่อยๆ<br>
|<br>
หลังจากนั้น มาร์กรีตก็หายตัวไปจากแพนเดโมเนียม ทิ้งสามีและลูกที่รักยิ่งเอาไว้เบื้องหลัง<br>
|<br>
หลายเดือนผ่านไป มาร์กรีตก็ร่วมกับเหล่านักวิจัยของผู้ปลดปล่อย สร้าง «เปลกล่อมเด็ก» ยักษ์ขึ้นมาได้สำเร็จ<br>
มันคือเครื่องมือที่สร้างน้ำวนเคโอเซียมประดิษฐ์ และสามารถให้ «ผลกระทบ» แก่มนุษย์ที่กำหนดไว้ได้<br>
การทดลองเสร็จสิ้น ที่เหลือก็แค่พาตัวลูกมา<br>
|<br>
โยเซฟตื่นมาเพราะเสียงสิ่งของกระทบกัน และรู้สึกได้ว่ามีคนอยู่ในอีกห้องหนี่ง<br>
ขโมยไม่น่าจะเข้ามาในแพนเดโมเนียมได้ แถมระบบรักษาความปลอดภัยก็ไม่ทำงานด้วย<br>
«มาร์กรีตเหรอ?»<br>
แสงไฟในห้องสว่างขึ้นพร้อมกับเสียงเรียก ทำให้เห็นมาร์กรีตกำลังกอดลูกอยู่<br>
«คิดจะทำอะไรกับลูกน่ะ»<br>
«อย่าถามอะไรเลยนะ ถ้าเรื่องนี้จบแล้วเราจะได้อยู่ด้วยกันสามคนตลอดไป แค่นั้นก็พอแล้วไม่ใช่เหรอ?»<br>
«ผมเป็นห่วงคุณนะ เข้าใจกันบ้างสิ»<br>
«ต้องไปแล้ว ฉันจะกลับมาแน่ค่ะ»<br>
พูดดังนั้นแล้ว มาร์กรีตก็ออกไปจากห้องพร้อมกับลูก<br>
โยเซฟไม่ได้ไล่ตามไป เขานั่งลงบนเตียง และมองไปในอากาศที่ว่างเปล่าสักพัก<br>
เขาถอนหายใจ แล้วเอื้อมมือไปหยิบอุปกรณ์สื่อสารที่โต๊ะข้างเตียง<br>
«โยเซฟครับ เธอมาที่นี่แล้ว ครับ อยู่กับลูกครับ เครื่องส่งสัญญาณไม่มีปัญหา»<br>
|<br>
- จบ -<br>","ch15_b.swf","3378_001"
157,1,"ปี 3378 «โคเด็กซ์»",1,"โดนิต้าถือเคียวขนาดมโหฬาร ข้างหลังเธอมีอสูรหลายตัวล้มลงกองโดยไร้เสียง<br>
«ทีนี้ก็หมดแล้ว»<br>
โดนิต้าพึมพำอยู่ในปาก ไม่แม้แต่จะตรวจให้แน่ใจ<br>
สีหน้าเธอไม่แสดงความยินดีในชัยชนะ หรือภาคภูมิในความแข็งแกร่งของตนเลย การกำจัดอสูรที่ร่อนเร่ในพื้นที่ร้าง เป็นแค่เรื่องกล้วยๆ สำหรับเธอ<br>
«เสียเวลาจริง มีดีแค่พวกเยอะ...»<br>
โดนิต้าพูด ข้างๆ เธอมีมนุษย์จักรกลไร้คำพูดยืนอยู่<br>
มนุษย์จักรกลเก็บดาบตัวเองอย่างแช่มช้อย<br>
«เวลาแบบนี้ นายเองก็มีประโยชน์กับเขาบ้างนี่นา แต่ถ้าตัดสินใจและเคลื่อนไหวเองได้จะยิ่งดีมาก»<br>
คำพูดโดนิต้าออกแนวตำหนิเล็กน้อย แต่มนุษย์จักรกลที่ด็อกเตอร์เรียกว่า «โปรโตไทป์» ไม่ขยับแม้แต่นิด ถ้าไม่ใช่คำสั่ง มนุษย์จักรกลตัวนี้จะไม่ตอบสนองเลย<br>
«ไม่ตอบรึ คนอะไรน่าเบื่อจริง เอ้าไปกัน»<br>
โดนิต้าบอก แล้วออกเดินนำโปรโตไทป์<br>
ปลายทางที่มุ่งหน้าไป มีอาคารขนาดมโหฬารตั้งสูงเด่น<br>
อาคารถูกลมฝนกัดกร่อนจนร่อแร่ใกล้พัง มองบางมุมเหมือนสัตว์ประหลาดตัวมหึมา รูกลวงโบ๋ตรงใจกลางอาคาร เปรียบเสมือนปากสัตว์ประหลาดก็ว่าได้<br>
สภาพภายนอกทำให้ผู้พบเห็นเกิดความกลัวตามสัญชาตญาณ แต่โดนิต้าไม่รู้สึกอะไรเช่นนั้นเลย เธอเดินเข้าไปในตึกเหมือนกำลังเดินเล่น<br>
|<br>
สถานที่ที่โดนิต้าย่างเท้าเข้าไป คือซากอาคารศูนย์วิจัยเคโอเซียม บนผืนพิภพมีซากปรักหักพังจากยุคสมัยแห่งสนธยาอยู่ประปรายอย่างที่เห็น โดนิต้ามาหา «ของบางอย่าง» ตามคำสั่งด็อกเตอร์วอลเคน<br>
พอเข้าไปในอาคาร ก็พบห้องโถงใหญ่ มืดสลัว มีกลิ่นสนิมกับน้ำเน่าจางๆ แม้แต่อาคารซึ่งสร้างด้วยเทคโนโลยีชั้นสูงของยุคสมัยแห่งสนธยา ก็ยังไม่อาจหยุดยั้งการกัดกร่อนของกาลเวลาได้อย่างสมบูรณ์<br>
«อยู่ไหนกันนะ สงสัยจะอยู่ด้านในลึกๆ ...»<br>
โดนิต้าหมุนคอมองรอบห้องโถง ตรงหน้ามีโถงทางเดินเข้าไปด้านใน ข้างขวามีบันไดลงไปข้างล่าง ข้างซ้ายมีบันไดขึ้น แต่พังแล้วเลยขึ้นไม่ได้<br>
เธอมองภาพนั้นอยู่สักครู่ แล้วในที่สุดก็เหมือนจะตัดสินใจได้ โดนิต้าก้าวเท้าฉับๆ เดินตรงไปยังโถงทางเดินเบื้องหน้า โปรโตไทป์ไล่ตามมาด้านหลัง ส่งเสียงเอี๊ยดอ๊าดเบาๆ<br>
|<br>
โดนิต้าเข้ามายังโถงทางเดิน ตรวจสอบทุกซอกทุกมุมเท่าที่เห็น แต่อาคารนี้เคยจุนักวิจัยได้เป็นจำนวนมาก มันมหึมาเกินไปที่จะหาแค่สองคน<br>
ตอนแรกโดนิต้ามองในแง่ดี ว่าเดี๋ยวเดียวคงหาเจอ แต่เมื่อการค้นหาผลาญเวลาไปอย่างเปล่าประโยชน์ เธอก็เริ่มร้อนรนมากขึ้น<br>
«ไม่เจอเงื่อนงำเลย... ไม่อยู่ที่นี่รึเปล่านะ»<br>
เธอค้นหาห้องที่เท่าไรไม่รู้จนทั่ว เสร็จแล้วถอนหายใจยาว สีหน้านั้นราวกับมนุษย์ ไม่มีเค้าของมนุษย์จักรกลเลยสักนิด<br>
แสงอาทิตย์ที่ลอดเข้ามาทางซอกเริ่มสลัวลง ความมืดเข้าปกคลุมภายในอาคาร<br>
«ป่านนี้แล้วเหรอ»<br>
สำหรับมนุษย์จักรกลอย่างโดนิต้า ความมืดไม่เป็นอุปสรรคต่อการค้นหา ดวงตาเธอถูกสร้างให้มีประสิทธิภาพสูงกว่ามนุษย์ทั่วไปนัก<br>
แต่ด็อกเตอร์วอลเคนบอกว่า «ควรพักผ่อนให้ได้ตามเวลาที่กำหนด» แถมถ้าหาไม่เจอภายในสองวัน จะต้องกลับไปศูนย์วิจัยของด็อกเตอร์<br>
«แต่...แบบนี้การค้นหาก็ล้มเหลวสิ»<br>
ถ้าหยุดพัก ก็ไม่อาจค้นอาคารกว้างใหญ่ให้ทั่วได้ และถ้าเธอทำไม่ได้...จะต้องกลับสู่ความมืดมิดนั่นอีกครั้ง<br>
«...ไม่เป็นไรหรอก ฉันไม่จำเป็นต้องพักผ่อน ยังหาต่อไหว»<br>
โดนิต้ากัดริมฝีปาก เค้นคำพูดแน่วแน่<br>
เธอหมุนคอหนึ่งรอบใหญ่ คุยกับโปรโตไทป์ที่ยืนนิ่งอยู่ข้างๆ<br>
«เอ้า ไปกัน เจ้าหุ่นไม้!»<br>
โปรโตไทป์ขยับตัวออกเดินเหมือนโดนกระชาก โดนิต้าก้าวเท้ามุ่งไปยังห้องถัดไปพร้อมๆ กัน<br>
|<br>
พระอาทิตย์ขึ้น จนแสงสลัวลงอีกครั้ง<br>
โดนิต้าค้นไม่หยุดจนใบหน้าเปรอะฝุ่นกับสนิม แล้วในที่สุดสีหน้าเธอก็สดใสขึ้น<br>
«อะ อันนี้...อาจใช่ก็ได้»<br>
ชั้นล่างสุดของซากปรักหักพังสภาพร่อแร่ ในห้องมีน้ำสีขุ่นท่วมถึงเข่า โดนิต้าหยิบกล่องใบหนึ่งขึ้น<br>
สิ่งที่โดนิต้าตามหาคือโคเด็กซ์ มวลสารแห่งความรู้ซึ่งบันทึกเทคโนโลยีโบราณที่หายสาบสูญไป<br>
โคเด็กซ์ หรือเอกสารจากยุคเก่า มีรูปแบบหลากหลาย ทั้งเมโมรี่ชิป เทปอัดเสียง บางทีก็หลงเหลืออยู่ในรูปแบบตำนานเล่าปากต่อปาก โดนิต้าถูกสร้างขึ้นมาบนโลกอย่างไม่มีใครเหมือน เพราะอาศัยความรู้ที่เขียนไว้ในโคเด็กซ์นั่นเอง<br>
ในกล่องที่โดนิต้าพบ มีชิ้นส่วนเครื่องจักรรูปร่างซับซ้อน แม้จะแช่อยู่ในน้ำสกปรกมายาวนาน แต่ผิวหน้าไม่มีสนิมหรือรอยขีดข่วนใดๆ<br>
«ทีนี้ ก็ยืดอกกลับไปหาด็อกเตอร์ได้แล้ว!»<br>
เธอพิสูจน์ได้แล้วว่า ตนไม่ได้ไร้ประโยชน์<br>
«สำเร็จ! สำเร็จแล้ว!»<br>
โดนิต้าดีใจจนต้องร้องเสียงดัง เสียงสะท้อนไปมาในห้องที่น้ำขุ่นท่วมขัง แล้วละลายหายไปกับความมืดในที่สุด<br>
|<br>
พอออกจากอาคาร ดวงอาทิตย์ก็ลับขอบฟ้ามิดแล้ว<br>
นับแต่เริ่มปฏิบัติงานก็ผ่านไปหลายวัน แต่โดนิต้าไม่รู้สึกเหนื่อยเลย<br>
«เห็นไหม ไม่นอนก็ไม่เห็นเป็นไร»<br>
เมื่อคิดเช่นนั้น ก็เกิดความรู้สึกเหมือนมีแสงสาดส่องมายังความมืดมิดในจิตใจ<br>
โดนิต้าผุดยิ้มดีใจ พลันสายตาหันไปเห็นซากศพอสูรที่เธอฆ่าก่อนเข้าไปในอาคาร<br>
ตอนนี้เหลือเพียงก้อนเนื้อ ไม่มีความนึกคิด ไม่สามารถขยับด้วยตัวเองได้อีกต่อไป<br>
เป็นสิ่งที่แตกต่างจากโดนิต้าลิบลับ เมื่อโดนิต้าเห็นดังนั้น เธอยิ่งดีใจขึ้นไปอีกขั้น<br>
«เอ้า เจ้าหุ่นไม้ อย่ามัวโอ้เอ้ รีบไปได้แล้ว»<br>
ใช่แล้ว<br>
ฉันต่างจากหุ่นไม้นี่ ต่างจากก้อนเนื้อที่พูดไม่ได้ด้วย<br>
ตัดสินใจด้วยตัวเอง ลงมือทำด้วยตัวเองได้ ช่างสมบูรณ์แบบ<br>
«ลาลา♪ ลาลาลา♪»<br>
โดนิต้าฮัมเพลง ก้าวเดินเหมือนจะเต้นรำเสียตรงนี้ แล้วทิ้งซากปรักหักพังร้างไว้เบื้องหลัง<br>
|<br>
«น่าเสียดาย แต่ไม่ใช่โคเด็กซ์หรอก»<br>
สิ่งที่โดนิต้าได้รับหลังกลับจากภารกิจค้นหา ไม่ใช่คำชม<br>
«เอ๊ะ ไม่จริง...»<br>
«เจ้านี่ถูกสร้างด้วยเทคโนโลยีสูงพอควรก็จริง»<br>
ด็อกเตอร์พูด หยิบชิ้นส่วนในกล่องออกมามอง<br>
«แต่ที่ฉันอยากได้ ไม่ใช่เครื่องจักรที่สร้างด้วยเทคโนโลยีที่สูญหายหรอก แต่คือตัวเทคโนโลยีเลยต่างหาก»<br>
«...ฉัน»<br>
พอด็อกเตอร์เห็นโดนิต้าเสียงอ่อย ไหล่ตก ก็รีบเอ่ยคำ<br>
«ไม่หรอก เจ้าชิ้นส่วนนี่มีค่ามาก ถ้าเอาไปวิจัยคงค้นพบเทคโนโลยีหลายอย่าง»<br>
แล้ววางมือบนหัวโดนิต้าดังปุบ<br>
«ทำได้ดีมาก โดนิต้า»<br>
หากโดนิต้าได้ยินคำพูดนั้นทันทีหลังกลับมา เธอคงดีใจ<br>
หรือหากเธอโง่เง่า เป็นหุ่นไร้ความคิด เธอก็คงดีใจเช่นกัน<br>
แต่โดนิต้ารู้ว่าคำพูดของด็อกเตอร์คือสิ่งจอมปลอม คำปลอบใจกลับยิ่งสร้างบาดแผลให้ความภาคภูมิของโดนิต้า<br>
«...ขอโทษค่ะ»<br>
อยู่อย่างนี้ต่อไปมีแต่จะไร้ประโยชน์<br>
«ด็อกเตอร์ ขออีกครั้งเถอะ...»<br>
อยากขอด็อกเตอร์ออกไปค้นหาอีกครั้ง คราวนี้ต้องได้ผลดีกว่าเดิมแน่!<br>
แต่ด็อกเตอร์ยิ้ม ส่ายหัว<br>
«โดนิต้า พักหน่อยเถอะ เธอต้องพักผ่อนนะ»<br>
«ให้หลับ...อีกแล้วเหรอ»<br>
«ใช่ ทำภารกิจค้นหานาน คงเหนื่อยใช่ไหม»<br>
«ไม่เอา ฉันไม่ได้เหนื่อยสักหน่อย! ตอนค้นหาก็...»<br>
เธอกลัวการนอนหลับ ทั้งโลกถูกความมืดปกคลุม ความรู้สึกนั้นช่างน่าหวาดกลัว<br>
ภาพซากศพอสูรไร้คำพูดวาบเข้ามาในหัวโดนิต้าแวบหนึ่ง น่าขยะแขยงและน่าสะพรึง<br>
«โดนิต้า เป็นเด็กดีนะ เข้านอนซะ»<br>
โดนิต้าสะบัดตัวดื้อ แต่ด็อกเตอร์ไม่สน เอื้อมมือไปที่สวิทช์<br>
«ฉันเอือมกับการหลับแล้ว...»<br>
|<br>
วินาทีที่เสียงกระซิบนั้นลอดออกมา จิตสำนึกของโดนิต้าก็ดับวูบ<br>
|<br>
หลังจากนั้น โดนิต้าออกค้นหาซากปรักหักพังบนผืนพิภพหลายแห่ง<br>
แต่ไม่พบโคเด็กซ์<br>
«มันไม่ใช่จะหาเจอกันง่ายๆ หรอก»<br>
ทุกครั้งที่คว้าน้ำเหลวกลับมา ด็อกเตอร์จะยิ้มปลอบโดนิต้า<br>
แต่สำหรับโดนิต้า นั่นไม่ใช่คำปลอบเลย<br>
ทำไมน่ะหรือ เพราะหลังจากนั้นเธอจะต้องนอนหลับน่ะสิ<br>
สำหรับโดนิต้า การนอนเหมือนความตาย<br>
เธอค้นหาพลาดเลยโดนลงโทษด้วยความตาย รู้ตัวอีกที โดนิต้าก็เชื่อเช่นนั้นสนิทใจ<br>
|<br>
และแล้ว หลังโดนิต้าได้สัมผัสความตายหลายต่อหลายครั้ง<br>
ชายคนนั้นก็ปรากฏตัว ต่อหน้าโดนิต้าผู้เพิ่งค้นหาเสร็จ<br>
«เธอคือหุ่นชื่อโดนิต้าใช่ไหม»<br>
«นายเป็นใคร»<br>
«เป็นคนที่จะมาช่วยเธอ»<br>
«ช่วย?»<br>
«ใช่ ฉันจะช่วยเธอจากความมืดมิดเอง แต่มีเงื่อนไขว่า เธอจะต้องให้ความร่วมมือพวกเรา»<br>
«ช่วยจากความมืดมิด...»<br>
พูดบ้าอะไรเนี่ย<br>
เธอกำลังจะขำ<br>
แต่คำพูดชายคนนั้น แฝงอะไรบางอย่างที่สะกดใจโดนิต้า<br>
«.....»<br>
«ว่าไง แล้วแต่เธอนะ»<br>
«...ว่ารายละเอียดมาซิ»<br>
|<br>
- จบ -<br>","ch16_b.swf","3378_010"
9,1,"ปีที่ 3398 «ขวัญใจ»",1,"ศัตรูจำนวนมากก็เพียงพอที่จะทำให้เขามีสติ ถึงจะอยู่ในประเทศแต่ก็ประมาทไม่ได้<br>
เขาไม่เคยลืมเลยว่าตำแหน่งที่เป็นที่รู้จักและอำนาจที่มั่นคงด้วยการสนับสนุนของราชินีนั้นคือสิ่งอันตราย<br>
|<br>
รถม้าของเอวาริสท์ที่อยู่ในระหว่างกลับจากประชุมลับกับบุคคลคนหนึ่ง มุ่งหน้าไปยังมุมถนนที่ไม่ค่อยมีคนและหยุดลงกะทันหัน ไม่มีสัญญาณจากคนขับ ทั้งๆ ที่หยุดรถสักพักแล้ว เมื่อองค์รักษ์สงสัยจึงลงจากรถม้า เขาล้มลงพร้อมกับเสียงปืนอันแห้งผาก<br>
แน่นอนว่ามันคือการโจมตี แต่เอวาริสท์ก็ไม่หวั่นไหวเลย กลับกันเป็นเพราะไม่มีองครักษ์แล้วจึงสามารถใช้ «พลัง» ได้ตามที่ต้องการ เขาคิดเช่นนั้น<br>
เขาดูทิศทางและระยะห่างของผู้โจมตีจนแน่ใจ โดยใช้เวลาเพียงเล็กน้อยจากที่มีเสียงระเบิดของกระสุนที่ยิงใส่องครักษ์<br>
เขาคิดว่าการลงจากรถม้าโดยที่ไม่รู้ว่าคนร้ายมีกี่คนนั้นเป็นความคิดที่ไม่ดีนัก จึงดูสถานการณ์สักพัก ข้างนอกเงียบกริบ<br>
นี่เป็นแค่การเตือน หรือว่ากำลังคิดแผนต่อไปกันแน่<br>
ไม่ว่าจะแบบไหน เขาจะต้องผ่านสถานการณ์นี้ไปให้ได้ เขาเปิดประตูฝั่งตรงข้ามกับองครักษ์ที่ถูกยิง และลงจากรถม้า ไม่เห็นการเคลื่อนไหวอะไรเลย<br>
เขาชักปืนออก และวิ่งไปยังตึกอีกฝั่ง<br>
ชั่วพริบตาที่ข้ามไปยังอีกตึก เอวาริสท์ก็ถูกจู่โจมเข้า เขาถูกยิงที่แขน ในขณะที่กำลังเสียการทรงตัวก็กระโดดเข้าที่กำบัง<br>
ศัตรูเก่ง และนี่ไม่ใช่การข่มขู่ แต่ศัตรูพยายามจะฆ่าเขาอย่างแน่นอน เอวาริสท์รู้เรื่องนี้ดี<br>
เอวาริสท์ยิ้มอย่างดูถูกให้กับความประมาทของตนเอง แต่ไม่มีเวลาแล้ว คราวนี้ศัตรูร่นระยะทางเข้ามาเพื่อจะเข้ามายืนยันตัวเขา ยังไงก็ต้องหาทางหนีออกไปให้ได้<br>
ที่กำบังที่เขากระโดดเข้ามาเชื่อมต่อกับถนนเล็กๆ ที่ซับซ้อน เขาวิ่งไปยังถนนนั้นพร้อมกับกดบาดแผลจากปืน<br>
|<br>
เอวาริสท์ห้ามเลือดที่บาดแผลซึ่งถูกย้อมเป็นสีแดง พลางวิ่งในเมืองหลวงตอนกลางคืน ไม่มีวี่แววของคนเลย<br>
เขาเข้าไปในถนนเล็กๆ เอาหลังชนกำแพง คอยฟังเสียง ไม่มีคนตามมา ชุดทหารและถุงมือสีขาวถูกย้อมด้วยสีแดง<br>
เขาหยุดไปชั่วขณะ และมองท้องฟ้าจากถนนเล็กๆ มันเป็นท้องฟ้ายามกลางคืนเหมือนทุกวัน เมื่อก้มหัวลงมาในตำแหน่งปกติก็เห็นโปสเตอร์ที่มีรูปตัวเองติดอยู่บนกำแพง<br>
'ทุกอย่างเพื่อจักรวรรดิ'<br>
โปสเตอร์นั้นเป็นรูปเอวาริสท์ที่ดูองอาจ<br>
ตำแหน่งของเอวาริสท์ในปัจจุบันขึ้นไปสู่ตำแหน่งสูงสุด ทั้งๆ ที่ชาติตระกูลไม่ใช่นักการเมืองหรือขุนนางจักรวรรดิเลย เป็นที่น่าอิจฉาสำหรับพวกคนหนุ่มบางส่วน และถูกหน่วยประชาสัมพันธ์ทำเป็นหัวข้อข่าว เขาถูกแต่งตั้งในสมัยที่ความรู้สึกเกลียดสงครามในหมู่ประชาชนเริ่มขึ้น<br>
«...หึ»<br>
สภาพเขาในตอนนี้ที่มองหาวี่แววของศัตรูที่ไม่แสดงตน และกำลังอดทนต่อความเจ็บปวดจากบาดแผลนั้น ต่างกับภาพที่อยู่บนโปสเตอร์ ช่างน่าสมเพชนัก เขายิ้มเจื่อนๆ ต่อความแตกต่างอันนี้<br>
เอวาริสท์คิดว่าจากนี้ควรจะทำอย่างไรดี<br>
เนื่องจากเป็นการกลับจากการประชุมลับที่ไม่มีใครรู้ จึงค่อนข้างใช้เวลากว่าลูกน้องและพวกพ้องจะรู้สึกถึงความผิดปกติ เขาไม่อยู่ในสถานการณ์ที่จะเรียกใครได้ เขาควรจะซ่อนตัวอยู่แบบนี้จนกว่าจะเช้าดีรึเปล่านะ ไม่สิ มันไร้ประโยชน์ที่จะสู้โดยคาดหวังว่าจะโชคดีแบบนั้น<br>
แก้ไขปัญหาด้วยตัวเองจะดีกว่า นั่นคือคำตอบของเอวาริสท์<br>
มันเป็นฝ่ายปกครองหรือ หรือว่าเป็นประเทศศัตรู หรือว่าจะเป็นฝ่ายขยายดินแดนที่คิดว่าตนเองรู้จักดีแล้ว มีพลังขนาดไหนก็ไม่รู้แต่มันจะไม่ยอมเสียโอกาสในคืนนี้ไปแน่<br>
เขายังไม่รู้สึกว่ามีใครไล่ตามมา เมื่อหายหอบแล้วก็ออกวิ่งอีกครั้ง<br>
|<br>
เมื่อวิ่งตรงมาได้สักพัก ก็มีร่างของชายผู้หนึ่งปรากฏขึ้นมาใต้ไฟถนนที่มีเพียงเล็กน้อย เขาไม่รู้สึกถึงการเคลื่อนไหวนั่นเลย<br>
โค้ทสีแดงที่มีลักษณะพิเศษนั้นเด่นสะดุดตาแม้ในยามมืด ผู้โจมตีไม่ใช่กลุ่มการปกครองหรือกลุ่มขยายดินแดน และไม่ใช่ประเทศศัตรูที่กำลังทำสงครามด้วย หน้ากากมีคำว่าเจ้าหน้าที่สืบสวน <อินควิซิเตอร์> ติดอยู่<br>
«สุนัขล่าเนื้อของเอ็นจิเนียร์เรอะ......»<br>
การโจมตีของอินควิซิเตอร์นั้นมีความหมายว่าพวกเขาล่วงรู้แล้วว่าเอวาริสท์มีชีวิตรอดจากกรมทหาร<br>
«......กว่าจะมาได้ก็ช้าเอาการเลยนะ»<br>
ความเจ็บปวดที่แขนเพิ่มมากขึ้น เขาห้ามเลือดได้ไม่มากพอ<br>
«......»<br>
ชายสวมหน้ากากขว้างอาวุธมาแทนคำตอบ<br>
«โทษที ฉันไม่มีเวลาว่างพอให้วิญญาณร้ายจากอดีตมาขวางหรอกนะ»<br>
เมื่อเอวาริสท์พูดจบ ก็ยิงปืนใส่ชายผู้นั้น ศัตรูปัดกระสุนทั้งหมดด้วยดาบในมือทั้งสอง ไม่ใช่คนปกติแน่ ชายสวมหน้ากากย่นระยะมาในชั่วพริบตา และเงื้อดาบเตรียมฟันไปที่คอของเอวาริสท์ เอวาริสท์หลบดาบนั้น และทิ้งปืนเปลี่ยนไปใช้ดาบแทน ดาบของชายคนนั้นรวดเร็วและหนักแน่นทุกครั้งที่ฟาดฟัน เสียงโลหะกระทบกับโลหะก้องกังวานในเมืองยามค่ำคืน เขาป้องกันได้อย่างหวุดหวิด แต่อ่านการโจมตีไม่ได้ ในระหว่างนั้น เลือดจากบาดแผลที่ได้ก่อนหน้านี้ก็ไหลเพิ่มมากขึ้น<br>
การบาดเจ็บไม่ใช่สาเหตุเพียงอย่างเดียวที่ทำให้เอวาริสท์ต่อสู้ได้ลำบาก บนพื้นดินนี้ การต่อสู้ในระดับเดียวกับทหารก็มีแต่ทหารเหมือนกันเท่านั้น เอวาริสท์จำได้เป็นอย่างดี<br>
ทันใดนั้น การโจมตีของชายสวมหน้ากากก็หยุดลง ภายใต้หน้าการมีเสียงสูดลมหายใจลึก บรรยากาศเปลี่ยนไปอย่างไม่ต้องสงสัย<br>
เอวาริสท์รู้ว่าการโจมตีครั้งต่อไปจะเกิดอะไรขึ้น ความหนักหน่วงในการโจมตีต่างกันกับก่อนหน้านี้ การรับดาบหลายครั้งทำให้แขนชาจนถึงขีดสุด เอวาริสท์ถอยห่างออกมา<br>
«ฝีมือดาบของแก เรียนมาจากกรมทหารสินะ ทำไมถึงมาเป็นสุนัขล่าเนื้อของพวกมันล่ะ»<br>
ชายสวมหน้ากากไม่ตอบ และเข้าประชั้นชิดอีกครั้ง ราวกับไม่ได้ยินเสียงยั่วยุทางจิตวิทยา<br>
เอวาริสท์ใช้เวลาสั้นๆ นี้วิเคราะห์รูปแบบวิชาดาบของชายคนนี้ เท่าที่เห็นมันเป็นวิชาดาบที่แปลกประหลาดแต่ก็มีกฎพื้นฐานเป็นส่วนประกอบ การโจมตีเข้าประชิดในครั้งต่อไปเป็นไปตามความคาดหมายของเอวาริสท์ ดาบของเอวาริสท์จับชายสวมหน้ากากได้แล้ว มันคือ «หนาม» น่าหวั่นเกรงในอดีต เอวาริสท์จะฆ่ามันให้ตายภายในดาบเดียว<br>
ชายคนนั้นรับการโจมตี และล้มลง<br>
«จบแล้ว กลับไปสู่อดีตซะ»<br>
ตอนที่เอวาริสท์เงื้อดาบขึ้นเพื่อโจมตีครั้งสุดท้าย ก็มีแรงกระแทรกเข้ามาที่ท้องของเขา<br>
เอวาริสท์มองดาบที่เสียบมาทั้งๆ ที่ยังเงื้อดาบอยู่ มันคือดาบที่ชายสวมหน้ากากขว้างมา<br>
«อึ้ก»<br>
เอวาริสท์ล้มลงหมดแรงในชั่วอึดใจ แต่ยังมีสติอยู่<br>
«ยัง ยังหรอก......»<br>
เอวาริสท์พยายามยันตัวขึ้นราวกับกำลังจิกลงไปบนพื้นดิน<br>
เขาจับดาบที่กลิ้งอยู่บนพื้นและตั้งท่า ชายสวมหน้ากากเหยียบลงไปบนมือของเอวาริสท์ที่จับดาบนั้น<br>
เขาจะมาตายที่นี่ไม่ได้ ถ้าถูกวิญญาณร้ายจากอดีตฆ่าตอนนี้ละก็ เขาจะตายโดยไม่เหลืออะไรอยู่บนโลกนี้เลย<br>
เขาจะมีชีวิตรอดมาจนถึงที่นี่เพื่ออะไร ทุกๆ อย่างจะไม่เหลืออะไรเลย<br>
เขาพยายามดึงแขนข้างที่ถูกเหยียบอยู่ด้วยแขนที่บาดเจ็บ ถึงจะอยู่ในสารรูปที่ดูน่าขันแค่ไหน แต่ตัวเขาจะตายไม่ได้ ความคิดนี้ทำให้เอวาริสท์ดิ้นรน<br>
«โธ่เว้ย ยังหรอกน่า......»<br>
เลือดของเอวาริสท์แผ่เป็นวงกว้างบนพื้นดิน ยิ่งกระเสือกกระสนเท่าไหร่ เลือดก็ยิ่งไหลออกมาเร็วมากขึ้น เขาไม่อาจรู้ได้เลยว่าอารมณ์ของชายสวมหน้ากากเป็นเช่นไร ชายคนนี้ตั้งใจจะจำช่วงวาระสุดท้ายของเอวาริสท์ หรือหยุดมือไว้เพราะว่าลังเล<br>
ตอนนั้นเอง ก็มีเสียงปืนดังกึกก้อง ชายสวมหน้ากากกระโดดออกห่างจากเอวาริสท์<br>
«ไง»<br>
เอวาริสท์รับรู้ถึงเจ้าของเสียงในสติอันเลือนราง เสียงไร้มารยาทนั้น ไม่มีทางฟังผิดแน่นอน ไอแซคนั่นเอง เขาตั้งท่ายิงปืนไรเฟิลไปที่ชายสวมหน้ากาก<br>
«ยังจะเอาอีกมั้ย»<br>
เมื่อไอแซคให้สัญญาณ เหล่าทหารที่เชื่อใจในตัวเอวาริสท์ก็โผล่ออกมาจากข้างหลัง ในไม่ช้าท้องฟ้าก็เริ่มสว่างแล้ว<br>
เมื่อชายสวมหน้ากากลังเลสักครู่ ก็ปล่อยอาวุธและจากไปยังฝั่งตรงข้ามกับพวกไอแซค<br>
«จะดีเหรอครับ?»<br>
ทหารคนหนึ่งถามขึ้น<br>
«ตอนนี้ต้องห่วงตรงนี้ก่อน รีบพาไปที่หน่วยแพทย์เร็ว»<br>
ไอแซคชี้ให้เห็นว่าเอวาริสท์ล้มอยู่<br>
«ครับ!»<br>
|<br>
ไอแซคนั่งอยู่ด้านข้างของเอวาริสท์ที่กำลังบาดเจ็บ เขาเอาผ้ามาพันแผลที่ท้องเพื่อห้ามเลือดและใช้มือวางบนหัวเอวาริสท์<br>
«อย่าตายนะ เอวา จะให้มาจบลงอยู่แค่นี้ไม่ได้นะ»<br>
|<br>
- จบ -<br>","ch01_d.swf","3398_010"
127,1,"ปี 3386 «อดีต»",1,"หมอกลง ความมืดของยามค่ำคืนค่อยๆ จางหายไป แต่ก็ยังไม่มีวี่แววของพระอาทิตย์ เบิร์ทฮาร์ทไม่สามารถมองหมอกซึ่งกำลังก่อตัวจากที่ไกลๆ ได้ เขายืนอยู่ท่ามกลางหมอก<br>
รอบตัวเขามีอนุสาวรีย์สูงแค่ระดับหัวเข่าจำนวนนับถ้วนอยู่ แต่ละอันมีชื่อจารึกอยู่<br>
ที่นี่คือสุสานที่เหล่าหทารกล้าแห่งกองทัพซึ่งเสียชีวิตจากการต่อสู้กับน้ำวนกำลังหลับใหลอยู่ เหล่าทหารที่เสียชีวิตจากการต่อสู้อันดุเดือดภายในน้ำวน ส่วนใหญ่แล้วจะขนศพกลับมาไม่ได้เลย ที่นี่จึงมีเพียงป้ายหลุมศพเท่านั้น แม้จะเป็นเช่นนั้นก็ยังจำเป็นต้องมีที่ให้เหล่าผู้รอดชีวิตไว้อาลัยผู้ที่ล่วงลับไปแล้ว<br>
เบิร์นฮาร์ทก้มตัวลงวางดอกไม้ไว้หน้าสุสานหนึ่ง<br>
เขายืนนิ่งไว้อาลัยอยู่ครู่หนึ่ง ก่อนจะเอ่ยขึ้นด้วยเสียงเฉียบแหลมโดยไม่ละสายตาไปจากสุสาน<br>
«ไม่คิดจะปรากฏตัวออกมาเหรอ»<br>
ทหารฝึกหัดนายหนึ่งปรากฏตัวออกมา<br>
«ขอโทษครับ ผมแค่รู้สึกว่าไม่ควรมารบกวน»<br>
«มาทำอะไรในเวลาแบบนี้?»<br>
«พอดีตื่นไวไปหน่อย ผมไม่ได้ตั้งใจมารบกวนจริงๆ นะครับ»<br>
«ไม่ได้จะว่าเรื่องนั้น ยังไงที่นี่ก็เป็นที่ที่เหมาะกับการเดินเล่นด้วย»<br>
«เป็นที่ที่เงียบสงบดีนะครับ»<br>
«อืม ถ้าเป็นที่นี่ล่ะก็ คงได้หลับอย่างสงบ»<br>
เอวาริสท์มองปีที่ถูกจารึกอยู่บนป้ายหลุมศพ มรณะ ปี 3377 ~~เคลาส์ โรเด~~<br>
«เป็นคนแบบไหนเหรอครับ»<br>
เมื่อเอวาริสท์เอ่ยถามถึงผู้ที่ล่วงลับไปแล้ว เบิร์นฮาร์ทจึงหันกลับไปเหม่อมองป้ายหลุมศพอีกครั้ง<br>
«คนที่คอยสั่งสอนข้า»<br>
|<br>
«กรอด...!»<br>
ชายหนุ่มใช้ดาบฟาดฟันแมลงยักษ์ซึ่งเข้าใส่เขาไม่หยุดหย่อน พลางคอยปกป้องคอร์ด้านหลังไปด้วย<br>
กระสุนปืนไรเฟิลก็หมดเกลี้ยง อาวุธในมือของเขาคงจะเหลือเพียงดาบเล่มเดียวเท่านั้น เลือดสีสดไหลบ่าจากหัวไหล่จน ทัศนวิสัยเริ่มพร่าเลือน<br>
เบิร์นฮาร์ทเข้ามาในน้ำวนร่วมกับพวกพ้องจำนวนหนึ่งในฐานะหน่วยสอดแนม<br>
พวกเขาผ่านอุโมงค์คดเคี้ยวเสมือนเกลียวคลื่นเข้ามาถึงคอร์ซึ่งอยู่ใจกลางโดยไม่พบศัตรูแม้แต่ตัวเดียว จนกระทั่งเก็บคอร์เสร็จสิ้น ไม่ทันไรฝูงแมลงขนาดยักษ์ก็เข้ามาเล่นงานพวกเขา<br>
หากเป็นแค่แมลงตัวสองตัว คงไม่ใช่เรื่องใหญ่นัก แต่คราวนี้ปริมาณของพวกแมลงมีมากเกินไป ทหารหนุ่มค่อยๆ ล้มลงทีละคน จนเหลือน้อยลงไปทุกที สุดท้ายคนที่ยังยืนหยัดอยู่ได้ ก็มีเพียงเบิร์นฮาร์ทผู้เดียวเท่านั้น<br>
(จะต้องมาตายที่นี่งั้นเหรอ...) เมื่อความกังวลและความตื่นตัวขาดห้วงไป หัวใจของเขาก็ตระหนักได้ขึ้นมา แต่เบิร์นฮาร์ทยังคงดิ้นรนลุกขึ้นมาเพื่อปกป้องคอร์อีกครั้ง<br>
อีกไม่นานกองทัพหลักก็คงมาช่วยแล้ว หากเบิร์นฮาร์ทยังเก็บรักษาคอร์ไว้ได้ การเก็บรวบรวมคอร์ครั้งนี้คงจะง่ายขึ้น เขาต้องทำทุกหนทางด้วยเรี่ยวแรงทั้งหมดที่มีเหลือจนกว่าเวลานั้นจะมาถึง<br>
เขาบดขยี้แมลงไปเท่าไหร่กันแล้ว ร่างของเบิร์นฮาร์ทอาบโชกไปด้วยเลือดของตนเองและของเหลวจากตัวของแมลง รอบตัวมีซากศพเกลื่อนกลาดจำนวนนับไม่ถ้วน<br>
เบิร์นฮาร์ทใช้เรี่ยวแรงจนเกินขีดจำกัดไปแล้ว เขาเคลื่อนไหวร่างกายด้วยปณิธานที่อยากจะปกป้องคอร์เพียงเท่านั้น<br>
«............อ......!»<br>
หูได้ยินเสียงแว่วๆ ลอยมา และตรงหางตาเห็นอะไรบางอย่างกำลังขยับ เบิร์นฮาร์ทซึ่งใกล้หมดสติเต็มทีแล้วเงื้อดาบขึ้นตามสัญชาตญาณ<br>
แก๊ง!<br>
ใครสักคนรับดาบของเขาไว้ได้<br>
«....เบิร์นฮาร์ทตั้งสติดีๆ ไว้»<br>
เมื่อตั้งสติเพ่งมองดีๆ ก็เห็นบุรุษคนหนึ่งที่เขาคุ้นเคยดีได้<br>
«....ผู้บัญชาการหมวดเหรอ»<br>
นั่นคือเคลาส์ ผู้บังคับบัญชาหมวดที่เบิร์นฮาร์ทสังกัดอยู่<br>
«อือ ใช่ พยายามได้ดีมาก»<br>
«ยึดคอร์ได้แล้วนะครับ»<br>
«อือ รู้แล้วล่ะ»<br>
เคลาส์เข้าไปพยุงเบิร์นเฮิร์ทซึ่งจวนล้มแหล่มิล้มแหล่ขึ้น แล้วยิ้มให้<br>
«ที่เหลือ ให้ข้าจัดการเอง เก็บคอร์เสร็จเมื่อไหร่ ค่อยกลับไปด้วยกัน»<br>
ทัพหลักซึ่งตามมาสมทบภายหลังจัดการพวกแมลงไปพร้อมกับเก็บรวบรวมคอร์<br>
เบิร์นฮาร์ทผู้คลายความวิตกกังวลไปได้แล้ว นั่งชำเลืองมองทหารนายอื่นเก็บคอร์อยู่ในที่กำบัง แม้จะทำการห้ามเลือดเบื้องต้นไว้แล้ว แต่เขาก็ยังสัมผัสได้ว่าอุณหภูมิร่างกายของเขาเย็นลงทุกทีๆ<br>
เครื่องจักรเก็บคอร์ที่พวกเอ็นจิเนียร์ส่งมาให้เริ่มเดินเครื่อง ดูดแสงเส้นโค้งงอจากเคโอเซียมซึ่งเป็นจุดเชื่อมระหว่างโลกของพวกเขา เข้าไปในภาชนะบรรจุที่พวกเอนจิเนียร์ถืออยู่ ที่เหลือก็แค่กลับไปจุดถอยทัพเท่านั้น<br>
«เฮ้ย เสร็จแล้วนะ ตั้งสติดีๆ ไว้»<br>
เคลาส์ส่งเสียงเรียกเบิร์นฮาร์ทที่จวนจะสิ้นสติอยู่รอมร่อ<br>
«....ปล่อยข้าไว้เถอะครับ»<br>
เบิร์นฮาร์ทจ้องเขม็งที่ดวงตาของเคลาส์แล้วเอ่ยขึ้น แต่เคลาส์กลับส่ายหน้าไปมา<br>
«ไม่ใช่เรื่องที่นายตัดสินเองได้ นี่เป็นคำสั่ง ลุกขึ้น เบิร์นฮาร์ท»<br>
เบิร์นฮาร์ทพยุงตัวลุกขึ้นด้วยอาศัยไหล่ของเคลาส์<br>
«บาดเจ็บแค่นี้ ขืนทิ้งไว้ กองทัพคงไม่เหลือใครพอดี นายยังต้องทำงานให้กองทัพมากกว่านี้อีก เพราะงั้นขอพาตัวกลับไปล่ะ»<br>
คอร์เว็ทท์จอดรออยู่ด้านนอก «รัง» ของแมลงซึ่งมีคอร์อยู่ พวกเขาต้องเดินกลับไปให้ถึงจุดนั้น เคลาส์กับเบิร์นฮาร์ทเดินอย่างเชื่องช้าแตกแถวออกมาจากทหารคนอื่นเล็กน้อย<br>
กองกำลังที่เก็บคอร์ได้ถูกโจมตีอย่างหนัก ฝูงแมลงน้อยใหญ่แตกฮือบินถลาตรงเข้าหาแถวของเหล่าพลทหาร<br>
«อีกนิดเดียวก็จะถึงคอร์เว็ทท์แล้ว! อย่าแตกแถว!»<br>
เคลาส์ตะโกนต่อว่าทหารนายอื่น โชคดีที่ก่อนหน้านี้หมวดของเขาแทบไม่ได้รับความเสียหายอะไรเลย เบิร์นฮาร์ทจึงตามมาด้วยได้อย่างปลอดภัย<br>
«เยี่ยม เห็นคอร์เว็ทท์แล้ว!»<br>
«อีกนิดเดียวเท่านั้น!»<br>
เหล่าทหารจัดการฝูงแมลงนับไม่ถ้วนฝ่าออกมานอกรังจนถึงคอร์เว็ทท์สำเร็จ เสียงยินดีปรีดาของเหล่าทหารดังขึ้น พร้อมกับเสียงคำรามคล้ายกับเสียงกรีดร้อง<br>
«ระวังข้างหลัง! ตัวเบ้งมันตามมาแล้ว!»<br>
เบิร์นฮาร์ทหันไปตามเสียง ภาพตัวด้วงขนาดยักษ์สะท้อนอยู่บนนัยน์ตาของตน ขนาดของมันใหญ่ยิ่งกว่าคอร์เว็ทหลายขุมนัก บนลำตัวเคลือบด้วยเปลือกแข็งด้านดำมะเมื่อม<br>
«ยิง! อย่าให้มันเข้ามาใกล้คอร์เว็ทท์!»<br>
ไรเฟิลกระหน่ำยิงเข้าที่ตัวด้วงในคราวเดียวเมื่อสิ้นเสียงสัญญาณของเคลาส์ แต่เปลือกแข็งของมันสะท้อนการโจมตีได้อย่างหมดจด ดูไม่มีทีท่าว่าจะได้รับบาดเจ็บเลยแม้แต่น้อย<br>
«กรอด ไอ้สัตว์ประหลาดเอ๊ย สู้ด้วยก็เปล่าประโยชน์! ทุกคนถอยกลับไปที่คอร์เว็ทท์!»<br>
เคลาส์สั่งการลั่น เหล่าทหารทุกนายพากันมุ่งหน้ากลับไปที่คอร์เว็ทท์พร้อมกับปกป้องคอร์ไปด้วย หน่วยบังคับยานเองก็คอยยิงสนับสนุนทัพหลักพร้อมกับเตรียมเดินเครื่องไปด้วย เบิร์นฮาร์ทผู้ซึ่งขยับได้ไม่เต็มที่ในสถานการณ์เช่นนี้ ย่อมเป็นตัวถ่วงอย่างเห็นได้ชัด<br>
«ทิ้ง...ข้าไว้ แล้วรีบกลับไปเถอะครับ! ถ้าเป็นแบบนี้มันจะไล่ตามทันนะ!»<br>
เบิร์นฮาร์ทหันไปตะโกนสุดเสียงใส่เคลาส์ผู้เดินอย่างเชื่องช้าเพราะให้ตนยืมไหล่อยู่ จริงๆ แล้ว เมื่อทัพหยุดโจมตีโต้กลับ แมลงฝูงยักษ์ก็กรูกันไปรุมทางคอร์เว็ทท์แทน<br>
แต่เคลาส์ก็ยังคงดื้อรั้น<br>
«...ทำไม่ได้ นายยังเด็กเกินกว่าจะตาย»<br>
 เคลาส์ตะโกนเรียกทหาจำนวนหนึ่ง ฝากตัวของเบิร์นฮาร์ทให้พวกเขา<br>
«พาหมอนี่กลับไป เดี๋ยวฉันถ่วงเวลาเจ้าตัวใหญ่นั่นไว้เอง»<br>
ตัวด้วงยักษ์คำรามลั่น มุ่งหน้ามาหาคอร์เว็ทท์<br>
«หา»<br>
«แต่ว่าผู้บังคับหมวดครับ ไม่มีเวลา...»<br>
เมื่อคอร์หายไป อีกสักพักหนึ่งน้ำวนก็จะหายตามไปด้วย หากไม่กลับไปที่โลกเดิมก่อนถึงเวลานั้น ก็จะไม่สามารถกลับไปได้อีกเลย<br>
«รู้แล้ว ไม่ต้องสนฉัน ไปซะ»<br>
เคลาส์พูด เลยเปลี่ยนแมกกาซีนของไรเฟิลใหม่<br>
«ฝากที่เหลือด้วย»<br>
เคลาส์เอ่ยขึ้นเป็นครั้งสุดท้าย แล้วชูกำปั้นให้เบิร์นฮาร์ท<br>
«....ผู้บังคับหมวด»<br>
เบิร์นฮาร์ทตื่นตระหนักเสียจนไม่สามารถเอ่ยอะไรได้<br>
เขาเริ่มเดินต่ออีกครั้ง ทางด้านเคลาส์ก็หันไปโรมรันกับฝูงแมลง<br>
พวกเบิร์นฮาร์ทกลับมาถึงคอร์เว็ทท์ได้อย่างปลอดภัย<br>
|<br>
«พอข้ากลับไปถึง คอร์เว็ทท์ก็เอาเครื่องขึ้นทันที»<br>
เมื่อฟังเรื่องจนจบ เอวาริสท์ไม่ได้โต้ตอบอะไร เพียงหันกลับไปมองป้ายหลุมศพอีกครั้ง ข้างใต้นี้ไม่มีร่างของเคลาส์อยู่<br>
«กองทัพอย่างพวกเรา สักวันก็ต้องตาย แต่สิ่งนั้นก็ใช้แลกกับน้ำวน»<br>
แดดยามรุ่งอรุณทอแสงลงบนแก้มของเบิร์นฮาร์ทซึ่งกำลังพูดอย่างไม่แยแสนัก<br>
«พวกเราไม่ได้อยู่เพื่อไขว่คว้าอะไรทั้งนั้น อยู่เพื่อจบสิ้นต่างหาก»<br>
เอวาริสท์ไม่สามารถเอ่ยตอบอะไรได้<br>
«เตรียมใจไว้ซะ ไม่งั้นก็ออกไปจากที่นี่ซะก็ได้»<br>
«...ไม่ครับ ผมเตรียมใจไว้แล้ว»<br>
«งั้นก็ดี วันที่จะได้ฝากฝังให้พวกนายต่อ คงจะมาถึงสักวันหนึ่ง»<br>
เบิร์นฮาร์ทพูดแล้วจากไป<br>
หมอกยามเช้าอาบแสงแดด ทอประกายแสงสีทองสุกสกาว<br>
|<br>
- จบ -<br>","ch13_b.swf","3386_002"
137,1,"ปี 3386 «ครูฝึกทหาร»",1,"«ทำอะไรอยู่ ฟรีดริช ฝึกพวกเด็กๆ เหรอ ลาออกไปเป็นครูฝึกทหาร <ลานิสตา> เลยเถอะ»<br>
«หนวกหูเฟ้ย ถ้าอิจฉา มาเปลี่ยนกันก็ได้นะ»<br>
ทหารรุ่นเดียวกันที่ผ่านมา ร้องทักฟรีดริชที่กำลังยืนดูทหารฝึกหัดอยู่<br>
ฟรีดริชซึ่งตอนแรกไม่มีกะจิตกะใจอยากจะมาเป็นครูฝึกเลย กลับเริ่มขึ้นคิดว่าเป็นครูคอยฝึกพวกทหารฝึกหัดก็ไม่เลวเหมือนกัน<br>
«เอาล่ะ วันนี้พอแค่นี้ ทุกคนกินข้าวกันเยอะๆ ล่ะ»<br>
เมื่อเหล่าทหารฝึกหัดได้ยินฟรีดริช ทหารหนุ่มหลายนายก็ลงไปนั่งกองกับพื้น เหล่าทหารฝึกหัดที่มีทหารรุ่นที่ 15 ซึ่งพึ่งเข้ากองมาเมื่อปลายปีที่แล้ว ร่างกายยังไม่แข็งแรงพอ สีหน้าก็ยังดูไร้เดียงสานัก<br>
เด็กหนุ่มเหล่านี้จะต้องออกไปสู้รบ เรื่องนี้มันไม่ปกติแล้ว แต่หากโวยวายคัดค้านว่าเรื่องนี้ไม่ปกติไป โลกที่กำลังถูก «น้ำวน» กัดเซาะไปเรื่อยๆ ใบนี้ก็คงไม่มีวันฟื้นตัวได้ เช่นนั้นเขาก็ขอแค่ให้เด็กหนุ่มพวกนั้นต้องไม่ตาย จะฝึกให้เป็นทหารชั้นยอดที่ไม่ตายง่ายๆ เป็นสิ่งเดียวที่ฟรีดริชคิดว่าเขาทำได้<br>
ในบรรดาทหารฝึกหัดที่ยังดูอ่อนแอ ก็มีบางคนที่ดูแข็งแกร่งขึ้นเรื่อยๆ โดยเฉพาะทหารฝึกหัดรุ่นที่ 13 เช่น อาเบลหรือ เลออน ซึ่งเข้าฝึกมาได้ 3 ปีกว่าๆ แล้ว ทั้งยังเคยประจำการกองหนุนในสงครามมาแล้วนับไม่ถ้วน<br>
|<br>
คดีเกิดขึ้นในเวลาพลบค่ำ<br>
เหล่าทหารฝึกหัดยังฝึกอยู่กับฟรีดริชหรือครูฝึกคนอื่นๆ จนถึงบ่ายแก่ๆ หลังจากนั้นจึงเป็นเวลาอิสระ มีทั้งคนที่ฝึกด้วยตัวเองต่อ คนที่ออกไปข้างนอก คนไปพักผ่อนเช่นอ่านหนังสือหรือเล่นเกม แต่ละคนมีวิธีใช้เวลาว่างตามแบบของตัวเอง แน่นอนว่าทหารรุ่นเดียวกัน ที่นิสัยใจคอเข้ากันได้ย่อมเริ่มจับกลุ่มกัน แม้จะเข้ากองมาแล้ว แต่พวกเขาก็ยังเป็นวัยคึกคะนอง จึงก่อเรื่องกันบ่อยครั้ง<br>
ฟรีดริชเพิ่งได้กินข้าวเที่ยงที่โรงอาหารเอาตอนบ่าย เขาเห็นกลุ่มทหารฝึกหัดกำลังโต้เถียงกันอยู่<br>
«...เอาอีกแล้วเรอะ ช่วยไม่ได้นะ»<br>
ฟรีดริชพูดคนเดียว แล้วเดินไปเปิดหน้าต่างเพื่อสังเกตการณ์สถานการณ์ข้างนอก<br>
|<br>
«แก จะกร่างไปไหน ไหนลองยิ้มแบบเป็นมิตรดูหน่อยสิ»<br>
เด็กหนุ่มตัวเตี้ยคนหนึ่งพูดแล้วผลักไหล่ของเอวาริสท์ ห่างออกไปหน่อยมีพวกทหารรุ่นที่ 13 นำโดยเอเบล ซึ่งเป็นทหารฝึกหัดที่ชินกับชีวิตในกองแล้ว ล้อมอยู่ห่างๆ ยืนมองเอวาริสท์กำลังโดนสั่งสอน<br>
เอวาริสท์เซเล็กน้อย แต่ก็ไม่ถึงกับล้ม เขาชำเลืองมองเหล่าเด็กหนุ่มปราดเดียว ก่อนจะหลับตาลงเงียบๆ แล้วบอกไอแซคซึ่งยืนอยู่ข้างๆ ว่า<br>
«...ไปกันเถอะ ไอแซค»<br>
«รอก่อนสิ เฮ้ย ไอ้แว่น!»<br>
เด็กหนุ่มเดือดดาลไม่รู้เป็นเพราะถูกเมินหรือถูกกวนประสาทต่อหน้าเพื่อนฝูงหรือเปล่า เขาเข้าไปชกเอวาริสท์<br>
«...อึ้ก»<br>
เอวาริสท์หันตัวหลบในเสี้ยววินาที แต่หมัดของเด็กหนุ่มก็โดนแว่นของเอวาริสท์เข้า เมื่อเด็กหนุ่มเห็นเช่นนั้น จึงเหยียดยิ้มแล้วเหยียบขยี้แว่นตาของเอวาริสท์แตก<br>
«อ้าว ขอโทษที ของสำคัญเหรอ»<br>
กลุ่มคนที่ยืนมองเด็กหนุ่มหัวเราะดังลั่น ไอแซคได้ยินเช่นนั้นจึงกำหมัดแน่น<br>
«...เฮ้ย แก»<br>
«ปล่อยไปเถอะ ไอแซค»<br>
«อะไรของแกเนี่ย แกสองคนเป็นแฟนกันรึไง?»<br>
ไอแซคถีบเข้าที่ท้องของเด็กหนุ่มอย่างรวดเร็วเกินกว่าที่เอวาริสท์จะห้ามได้ทัน<br>
«อ้อก!?»<br>
เด็กหนุ่มโดนถีบเข้าที่ท้องอย่างจังจนตัวงอ ลงไปนอนหมอบกับพื้น ปากร้องครวญคราง น้ำมูกน้ำตาไหลพราก เลออนรีบวิ่งเข้ามาฉุดเด็กหนุ่มลุกขึ้น<br>
«จะเอาใช่ไหม เด็กใหม่»<br>
อาเบลเข้าประชิดตัวไอแซค ยื่นหน้าเข้าไปใกล้ ไอแซคถอยหลังไปหนึ่งก้าว ชักดาบปลอมที่เหน็บอยู่ข้างเอว<br>
«น่าสนุกนี่ จะสู้กับข้าเหรอ»<br>
อาเบลชักดาบที่เหน็บไว้ข้างเอวออกมาอย่างไม่มีติดขัด แล้วพุ่งเข้าโจมตีไอแซค แม้จะเป็นทหารฝึกหัดที่แก่กว่าถึง 2 รุ่น แต่ก็เป็นนักสู้ที่ใช้ดาบหนึ่งหรือสองมือ ขั้นหัวกะทิของทหารฝึกหัด<br>
«อาเบล เล่นมันเลย!»<br>
«พวกนั้น ทีเดียวก็จอดแล้ว!»<br>
เอวาริสท์ไม่สนใจเสียงเชียร์ของพวกลูกสมุนที่ล้อมอยู่ เขาดึงแขนของไอแซคเอาไว้<br>
«พอเถอะ ไม่ใช่เรื่องใหญ่หรอก อย่าใจร้อน»<br>
«...ปล่อยฉัน»<br>
ไอแซคปัดมือของเอวาริสท์ออก<br>
|<br>
«โอ้...แบบนี้ชักจะแย่แล้ว»<br>
ฟรีดริชซึ่งดูมาตั้งแต่ต้นจนจบ ลุกขึ้นยืน<br>
ฟริดริชรู้ระดับความสามารถของอาเบลและไอแซค แต่ว่าอาเบลกำลังดูถูกความสามารถของไอแซคมากเกินไป ส่วนไอแซคก็โกรธจัดไปแล้ว<br>
เป็นการจับคู่ที่เลวร้าย ต่อให้ใช้ดาบไม้ ถ้าประมือกันจริงๆ อาจจะไม่จบแค่บาดเจ็บเล็กน้อย<br>
|<br>
«เป็นอะไร เข้ามาสิ»<br>
«...»<br>
ตรงข้ามกับอาเบลซึ่งยืนแกว่งดาบไปมา ไอแซคกำดาบแน่น จ้องเขม็งมาที่อาเบล<br>
«เป็นอะไร ถ้าปอดแหกอยู่ล่ะก็ ข้าจะเข้าไปเองนะ»<br>
อาเบลเงื้อดาบขึ้นสูง อาจเพราะอดทนรอไอแซคที่ไม่ขยับเขยื้อนไม่ไหว ตอนนั้นเองปลายดาบไม้ในมือไอแซคก็ไหววูบ พุ่งเข้าตรงไปที่คอหอยของอาเบล<br>
«อ๊ะ...»<br>
การจู่โจมเปี่ยมโดยจิตสังหารที่ไม่ทันคาดคิด ทำให้อาเบลตอบสนองไม่ทัน ทุกคนต่างก็คิดดาบนั้นคงพุ่งเข้าเสียบคอหอยอาเบลอย่างแน่นอน<br>
ตอนนั้นเองลำแสงสว่างวาบสีเงินก็เรืองรองขึ้น<br>
ดาบของฟรีดริชเข้าขวางหยุดดาบของไอแซคได้ทัน<br>
«พอแค่นั้นแหละ ฝึกดาบกันก็ดี แต่ไว้ต่อพรุ่งนี้เถอะ»<br>
«...ชิ»<br>
อาเบลผู้มีสีหน้าซีดเผือดสบถ แล้วเก็บดาบ ไอแซคเห็นเช่นนั้นจึงถอนหายใจแล้วเก็บดาบของตนกลับมาเหน็บข้างเอวบ้าง<br>
«ฝากไว้ก่อนเถอะ»<br>
อาเบลพูดขึ้น แล้วถอยไปพร้อมกับเหล่าลูกสมุน<br>
«ไปกันเถอะ ไอแซค»<br>
เอวาริสท์เก็บแว่นแตกๆ ของตนขึ้นมา แล้วหันไปขอบคุณฟรีดริช จากนั้นก็กลับไปที่พักพร้อมกับไอแซค<br>
«ให้ตายสิ ยังเด็กจริงๆ เลยพวกนี้»<br>
ฟรีดริชบ่นพึมพำอยู่คนเดียว<br>
|<br>
คืนนั้นเอง ไอแซคถูกฟรีดริชเรียกให้ไปพบที่ห้องครูฝึก<br>
ในห้องมีฟรีดริชอยู่เพียงลำพัง กำลังรินไวน์อยู่<br>
«โอ้ มาแล้วเหรอ เอ้า นั่งลงสิ»<br>
«.....»<br>
ไอแซคไม่ขยับเขยื้อน เขากำมือทั้งสองข้างแน่น มองตาของฟรีดริช<br>
«ไม่ต้องกังวล ไม่คิดจะทำเรื่องแบบนั้นกับนายหรอก»<br>
«งั้น เรียกผมมาทำไมเหรอครับ»<br>
«นั่งลงก่อนสิ มัวไปยืนตรงนั้น เริ่มคุยไม่ได้สักที»<br>
ฟรีดริชชักชวนอีกครั้ง ฝืนใจให้ไอแซคนั่งลง<br>
«ดื่มไหม»<br>
ฟรีดริชรินไวน์ลงในแก้ว เลื่อนแก้วไปไว้หน้าไอแซค<br>
«เรียกผมมาทำไมเหรอครับ»<br>
«ให้ตายสิ ให้ตายสิ ไม่ต้องเกร็งน่า»<br>
ฟรีดริชดื่มไวน์จนหมดแก้ว ก่อนจะวางแก้วลง<br>
«นาย เมื่อกลางวันแกตั้งใจจะฆ่าอาเบลเลยสินะ»<br>
«ครับ»<br>
«แล้วก็คิดว่า ตัวเองจะตายก็ไม่เป็นไรด้วยใช่ไหม»<br>
ไอแซคเงียบไม่ตอบ<br>
«เตรียมใจจะฆ่าน่ะใครๆ ก็ทำได้ แต่คนที่เตรียมใจตายได้ทันทีน่ะ ไม่มีหรอกนะ»<br>
«อายุแค่นั้น แต่ไม่ใช่เล่นๆ เลยนะ นายเนี่ย»<br>
«...เรียกมาคุยเรื่องนี้เหรอครับ»<br>
ถ้าแค่นั้นล่ะก็ ไอแซคเอ่ยแล้วลุกขึ้นยืน ฟรีดริชจึงลูบให้เด็กหนุ่มใจเย็นแล้วพูดต่อ<br>
«ฉันสนุบสนันนายอยู่นะ ไอแซค»<br>
«ชีวิตของนายมีแค่ชีวิตเดียว อย่าเอาไปเดิมพันกับการทะเลาะวิวาทเลย»<br>
«...»<br>
ไอแซคไม่ตอบ แต่สีหน้าของเขาดูสงบลง<br>
«มีที่ที่ยิ่งใหญ่กว่านี้ เก็บไว้จนถึงตอนนั้นเถอะ»<br>
«...ทราบแล้วครับ»<br>
«งั้นเหรอ งั้นก็ไปได้»<br>
«ขออนุญาตครับ»<br>
ไอแซคกล่าวขอบคุณแล้วค่อยออกจากห้องครูฝึกไป<br>
ฟรีดริชดื่มไวน์อีกแก้ว<br>
«น่าจะถึงเวลาทำศึกของจริงแล้วสินะ ทั้งฉัน ทั้งเด็กพวกนั้น»<br>
เขาพึมพำขึ้นคนเดียว<br>
|<br>
- จบ -<br>","ch14_b.swf","3386_001"
167,1,"«ความปรารถนา»",1,"หลังจากที่ออกจากป่าก็ผ่านมาหลายวันแล้ว อย่างไรก็ตาม พวกเขายังคงเดินทางให้ไกลออกไปเรื่อยๆ ตอนแรกเป้าหมายในการเดินทางคือออกตามหาป่าที่ปลอดภัย ทว่าตอนนี้ไม่ว่าจะไปที่ไหนก็เห็นเพียงแต่ซากที่ถูกหนอนปีศาจกัดกิน จนไม่เหลือสถานที่ปลอดภัยแล้ว พวกผู้ใหญ่ทำเป็นไม่รู้ไม่เห็นว่า จำนวนพรรคพวกร่วมเดินทางค่อยๆ ลดลงเรื่อยๆ ทุกคนไม่สามารถอพยพโดยไร้จุดหมายได้ตลอดไป<br>
บรรดาผู้คนที่หยุดพักครู่หนึ่งพลางกล่าวว่า «แล้วจะตามไปทีหลัง» นั้นไม่เคยมีใครตามกลับมารวมกลุ่มเลยสักคนเดียว<br>
แม่เฒ่าเองก็เลิกสนใจเรื่องพรรค์นั้นไปแล้ว เพราะตนเองก็เริ่มตระหนักว่าการอพยพครั้งนี้นั้นไร้ความหมายนั่นเอง ถึงกระนั้น ทุกคนในป่าก็ยังคงเดินทางเพื่อหนีจากหนอนปีศาจต่อไป<br>
แม่เฒ่าเดิมพันไว้กับความหวังอันรางเลือนว่าไอน์จะกลับมา แต่ว่า ในระหว่างที่หลงวนเวียนอยู่ในพื้นที่ร้างที่กัดกินป่าเข้ามาเรื่อยๆ แม่เฒ่าก็ค่อยๆ เอาความคิดนั้นมาทบทวนอีกครั้ง<br>
แม้ไอน์จะกลับมาพร้อมลูกแก้ว และปิดผนึกหนอนปีศาจไว้ได้อีกครั้ง แต่ก็คงมีสิ่งที่หลงเหลือในโลกที่ถูก «หลุม» อันมืดมิดกัดกินจนหมดสิ้นใบนี้น้อยเกินไป<br>
ป่าที่เผ่าของพวกสเปราท์อาศัยอยู่เมื่อก่อนนี้ กลายเป็นสถานที่ในอดีตที่ห่างไกลไปเสียแล้ว<br>
ความเหนื่อยล้าและความรู้สึกสิ้นหวังอยากยอมแพ้ครอบงำจิตใจของชนเผ่าทุกคน<br>
|<br>
วันหนึ่ง พระอาทิตย์ก็ไม่ขึ้นอีกต่อไป พวกเขาสูญเสียแสงสว่างที่เคยโอบล้อมป่าเอาไว้ไปแล้ว เมฆสีทึมทึบปกคลุมท้องฟ้าจนไม่หลงเหลือช่องว่าง ช่วงกลางวันที่ควรจะสว่างไสวกลับมืดเหมือนยามเย็น และความมืดยามกลางคืนก็ยิ่งลึกล้ำกว่านั้น เรื่องนั้นทำให้จิตใจของผู้คนยิ่งหดหู่ มีบางคนที่พูดว่า «หนอนปีศาจเริ่มกินกระทั่งท้องฟ้าแล้ว» แต่ไม่มีใครเคยเห็นเรื่องแบบนั้นกับตา<br>
แล้ววันนั้นเอง ที่การเดินทางเพื่อหลบหนีจากหนอนปีศาจได้จบลง<br>
|<br>
แม่เฒ่าเริ่มเล่าตำนานว่าในอดีตอันไกลโพ้น หนอนปีศาจเคยเป็นผู้ใช้เวทมนตร์มาก่อนให้ฟัง และเอ่ยความปราถนาว่าช่วยนำความรู้อันยิ่งใหญ่นั้นกลับมาได้ไหม แต่สำหรับตัวสเปราท์ในตอนนี้แล้ว คิดว่าความปรารถนาแบบนั้นไม่มีทางเป็นจริง เธอไม่คิดว่าเจ้าสิ่งมีชีวิตร่างยักษ์ที่บิดเร่ากระถดตัวอยู่ในพื้นที่ร้างอันมืดสลัวนั้นจะมีเศษเสี้ยวใดๆ ของความรู้ได้ สเปราท์คิดว่านั่นคือตัวตนของความตายต่างหาก<br>
|<br>
ตอนนี้ที่ที่พวกสเปราท์อยู่ตอนนี้ไม่เหลืออะไรแล้ว พวกเขาน่าจะกำลังหยุดพักอยู่ที่ริมทะเลสาบเล็กๆ ที่กระจายไปทั่วพื้นที่ร้างอยู่ แต่ว่าสิ่งที่อยู่ตรงนั้นกลับเป็นหลุมขนาดใหญ่ ทิวไม้โดยรอบแห้งตายจนหมด กิ่งก้านสีน้ำตาลพวกนั้นชูขึ้นไปบนท้องฟ้าสีเทากว้างใหญ่<br>
|<br>
สเปราท์ยืนใช้ความคิดอยู่ข้างๆ ต้นไม้ที่แห้งตาย และรับรู้ว่าโลกที่ตนเองอยู่ตอนนี้เหมือนกับฝันร้ายที่ตามหลอกหลอนตนมาตลอดนั่นเอง ทั้งต้นไม้ที่เหมือนแขนของคนแก่นี่ ทั้งพวกผู้ใหญ่ที่สิ้นหวัง ทั้งท้องฟ้าสีทึม ล้วนแล้วแต่เป็นสิ่งที่เห็นมานับครั้งไม่ถ้วนแล้วทั้งสิ้น และเธอก็นึกสิ่งที่จะเกิดขึ้นหลังจากนี้ออก<br>
|<br>
แผ่นดินไหวขนาดใหญ่สั่นสะเทือนบริเวณที่เคยเป็นทะเลสาบที่ทุกคนอยู่ แผ่นดินไหวค่อยรุนแรงขึ้นเรื่อยๆ จนไม่มีใครสามารถยืนขึ้นได้ ทุกคนต่างมีปฏิกิริยาต่างกันออกไป บ้างก็ร้องไห้ บ้างก็กรีดร้อง บ้างก็หัวเราะ บ้างก็นิ่งเงียบ สเปราท์ยึดลำต้นไม้ไว้ และพยายามมองสถานการณ์ให้ออก ความมืดมิดเริ่มโรยตัวเข้ากำบังทัศนวิสัย พื้นที่ใต้ฝ่าเท้าทลายลง แล้วทุกสิ่งทุกอย่างก็ร่วงลงไปในนรกอันมืดดำ สเปราท์เริ่มคิดว่า เท่านี้เราก็คงจะตื่นขึ้นเสียที<br>
|<br>
แดง แสด เหลือง เขียว น้ำเงิน คราม ม่วง แดง แสด เหลือง เขียว น้ำเงิน คราม ม่วง ...สเปราท์ไม่เบื่อที่จะมองความว่างเปล่าที่ค่อยๆ เปลี่ยนสีทีละสี หรือทีละหลายสีนั้น เป็นมิติที่ไม่รู้ว่าด้านไหนคือด้านบน ด้านไหนคือด้านล่าง แต่เธอกลับแปลกใจที่ตัวเองไม่ได้รู้สึกรังเกียจ แม้ร่างกายของตนจะลอยอยู่ในอากาศ ไม่ได้อยู่นิ่ง แต่หากคิดจะเดินก็สามารถก้าวย่างลงบนพื้นที่ที่ไม่มีอะไรเลย และสามารถเดินต่อไปข้างหน้าได้<br>
|<br>
เธอรู้ดีว่าที่นี่ไม่ใช่ตอนต่อของฝันร้าย หรือป่าบ้านเกิดที่เชื่อว่าจะได้กลับไป ซ้ำร้าย บุคคลที่บังเอิญได้พบในระหว่างหลงวนเวียนอยู่ในมิติแสนว่างเปล่านี้ยิ่งตอกย้ำความคิดนั้นให้แจ่มชัดขึ้นอีก พวกนักรบที่ไม่ฟังคำทัดทานของแม่เฒ่าไปปราบหนอนปีศาจแล้วไม่ได้กลับมาอีก พออีกฝ่ายเห็นสเปราท์ก็ทำหน้ารู้สึกผิดพลางมุ่งหน้าเข้ามาหา<br>
«งั้นเหรอ เธอเองก็มาที่นี่เหมือนกันเหรอ»<br>
พอพูดจบ เขาก็ตบศีรษะสเปราท์เบาๆ คล้ายจะลูบหัว<br>
«ที่นี่ที่ไหนเหรอ พวกเราตายแล้วเหรอ»<br>
เขาครางเบาๆ ให้กับคำถามของสเปราท์ แล้วยกมือขึ้นกอดอก หลังจากลังเลอยู่พักหนึ่งนักรบก็ตอบกลับมา<br>
«ก็นะ ไม่น่าจะมีใครตอบคำถามนั้นได้เลยน่ะ»<br>
|<br>
อยู่ๆ มือขนาดใหญ่ก็โผล่พรวดขึ้นมาคว้าร่างนักรบคนหนึ่งไป ไม่มีเวลาให้หนีด้วยซ้ำ มือข้างนั้นปรากฏขึ้นมาอย่างกะทันหันเกินไป สเปราท์ได้แต่จ้องมองมือยักษ์นั่นจนลืมแม้แต่จะกรีดร้อง มือนั้นกึ่งโปร่งแสงคล้ายจะประกอบขึ้นจากเมฆ จนชวนให้คิดว่าท่าทางจะคงร่างไว้ไม่อยู่<br>
เมื่อมือข้างนั้นแบออก ร่างของผู้ที่น่าจะถูกกำไว้เมื่อครู่ก็หายไปแล้ว บรรดาผู้คนที่ตระหนักได้ว่าสถานที่นี้ไม่ปลอดภัยต่างก็แตกฮือหนีกระจัดกระจายกันไปคนละทิศละทาง<br>
แต่สเปราท์ไม่สามารถวิ่งหนีได้ ทั้งที่เป็นมิติที่หากคิดจะเคลื่อนไปข้างหน้าก็ทำได้แท้ๆ แต่เธอก็ได้แต่เพียงวิ่งอยู่กับที่ ไม่สามารถทำอะไรได้<br>
|<br>
มือยักษ์ค่อยๆ คว้างร่างคนอื่นๆ จนสลายไป ไปทีละคน ทีละคน แม้แต่เหล่านักรบที่น่าจะแข็งแกร่งก็ไม่มีวิชาอะไรที่จะต้านทานได้ แม้ตอนแรกเขาจะไม่สังเกต แต่พอมองดูดีๆ แล้วไม่ใช่แค่มือ แต่เห็นร่างกายเลือนรางอยู่ตรงนั้นด้วย ถึงจะตั้งใจหนีไปสักเท่าไร แต่ร่างนั้นก็จะไล่ตามมาอย่างช้าๆ และคว้าร่างของผู้คนไปอยู่ดี<br>
ในที่สุด มือยักษ์ก็ปรากฏขึ้นเหนือสเปราท์ เธอไม่เหลือแรงที่จะดิ้นรนแล้ว<br>
|<br>
ทัศนวิสัยที่มืดลง และความรู้สึกล่องลอยอยู่บนอากาศห่อหุ้มตัวสเปราท์ไว้<br>
อยู่ๆ สเปราท์ก็ได้ยินเสียงที่ข้างหู เป็นเสียงของชายหนุ่ม ทว่าไม่ใช่เสียงที่เธอรู้จัก<br>
«เจ้าปรารถนาอะไร»<br>
เป็นคำถามที่มาแบบไม่ทันได้ตั้งตัว แต่เธอก็รู้สึกว่าต้องตอบคำถามนั้น<br>
«อยากกลับไปเป็นเหมือนเดิม อยากพบไอน์»<br>
สเปราท์ร้องขึ้น<br>
«เจ้าต้องอธิษฐานแรงกล้า!»<br>
เสียงของชายหนุ่มดังก้องไปทั่วพื้นที่ สเปราท์จินตนาการถึงโลก ถึงตัวเองที่สามารถก้าวข้ามฝันร้ายนั้นไปได้อย่างแรงกล้า<br>
«ข้าจะให้โลกใบใหม่แก่เจ้า»<br>
สเปราท์หมดสติไปอีกครั้งทันทีที่ได้ยินเสียงนั้น<br>
|<br>
เธอรู้สึกถึงสัมผัสที่อบอุ่นลามเลียแก้ม การได้พบกับสิ่งที่เรียกได้แค่ว่ายักษ์นั้นราวกับเป็นเรื่องที่เกิดขึ้นในฝัน แม้จะเป็นตอนนี้เธอก็ยังเชื่อครึ่งไม่เชื่อครึ่ง แต่ดูเหมือนว่าเธอจะรอดแล้วจริงๆ<br>
สเปราท์จ้องเขม็งไปยังร่างของอสูรที่ทำหน้าที่แทนนาฬิกาปลุกของตน มันดูเหมือนกับหมาป่า แต่เธอรู้สึกได้ว่าดวงตาคู่นั้นมีแววของความรอบรู้มากกว่าที่จะเป็นอสูร สเปราท์ยันตัวลุกขึ้น แล้วมองไปรอบๆ เธอไม่เห็นทั้งเค้าไออันเลวร้ายของหนอนปีศาจ และ «หลุม» อันมืดมิด รวมถึงมองไม่เห็นร่างของผู้คนที่น่าจะอยู่ด้วยกันด้วย สเปราท์ไม่รู้จักป่าที่มีต้นไม้สูงเรียงกันเป็นแนวสวยเช่นนี้มาก่อน<br>
แสงอาทิตย์ที่ลอดผ่านเงาไม้ที่ชวนให้รู้สึกดี กับความสุขสงบอย่างล้นเหลือ ทำให้ความเหนื่อยล้าในช่วงก่อนหน้านี้เอ่อล้นขึ้นมา สเปราท์อธิษฐานให้ทิวทัศน์ตรงหน้านี้ไม่ใช่ความฝัน และหลับตาลงอีกครั้ง<br>
|<br>
«เด็กคนนี้เหรอ»<br>
หญิงสาวคนหนึ่งยืนอยู่ตรงหน้าสเปราท์ที่กำลังหลับไหล<br>
«ใช่»<br>
หญิงสาวดูเหมือนกำลังพูดกับใครอยู่ แต่บริเวณนั้นกลับไม่เห็นใครอื่นนอกจากตัวหญิงสาว<br>
«ไม่ต้องห่วง ฉันไม่ทิ้งเขาหรอก ขอโทษนะ แต่ช่วยพาเขาไปทีได้มั้ย»<br>
อสูรรับคำของหญิงสาว แล้วงับคอเสื้อของสเปราท์ที่กำลังหลับอยู่เบาๆ ก่อนจะโยนตัวสเปราท์ขึ้นไปบนหลังของตน<br>
|<br>
- จบ -<br>","ch17_b.swf","0000_002"
19,1,"ปี 3398 «อำลา»",1,"ไอแซ็คลดปืนไรเฟิลลง แล้วรีบเข้าไปแทรกกลางระหว่างเอวาริสท์กับมือสังหาร เขาถูกห้อมล้อมไปด้วยทหารที่พามา ไอแซ็คไม่ขยับและจ้องดวงตาของชายสวมหน้ากากเขม็ง ดวงตานั้นไม่มีความหวั่นไหวแม้แต่น้อย ไอแซ็คเดาไม่ได้ว่าชายคนนี้จะทำอะไรต่อไป เขารู้ได้โดยสัญชาตญาณว่าถ้าทิ้งสถานภาพของตนทั้งหมดก็อาจจะเข้าถึงเป้าหมายได้ หลังความตึงเครียดผ่านไป ชายสวมหน้ากากก็หันหลังจากไปในความมืด<br>
เขาห้ามทหารที่ตั้งท่าจะไล่ตามไป เขาไม่ได้บอกเหตุผลโดยตรงกับเหล่าทหาร แต่พูดออกมาราวกับพึมพำ<br>
«......อย่าไปตายเปล่า»<br>
|<br>
หลายวันหลังจากเอวาริสท์ถูกมือสังหารจู่โจม ตอนนี้เขาอยู่ในโรงพยาบาลที่ใหญ่ที่สุดในจักรวรรดิ ตอนนี้เอวาริสท์เป็นผู้มีอำนาจยิ่งใหญ่ในจักรวรรดิ จึงมีแขกมาเยี่ยมทั้งกลางวันและกลางคืนจนหมอปฏิเสธคนส่วนนึงไม่ให้เยี่ยม ในสถานการณ์เช่นนั้น ไอแซ็คจะเข้าไปในห้องข้างๆ เพื่อคุ้มกันเอวาริสท์<br>
«ไม่เป็นอะไรแล้วจริงๆ นะคะ? เอวาริสท์»<br>
«ไม่มีปัญหาครับ แค่ข่าวพูดเกินความจริงเท่านั้นเอง บาดแผลก็ไม่ได้ร้ายแรงนัก»<br>
«เหรอ ดีจังเลย ถ้าหากคุณเป็นอะไรขึ้นมาฉันคง...»<br>
บทสนทนาของเอวาริสท์และแอสเทรียเล็ดลอดมาเข้าหูของไอแซ็คที่ยืนอยู่หลังประตู พระอาทิตย์เลือนหายไปนานแล้ว ข้างนอกมีแมลงร้องแจ้งการมาเยือนของฤดูใบไม้ร่วง ไม่มีแขกมาเยี่ยมแล้ว ตอนนี้มีแค่ราชินีแอสเทรียคนเดียวที่มาเยี่ยมเอวาริสท์ ราชินีแอบเข้ามาและเรื่องที่มาเยี่ยมข้ารับใช้ก็ไม่เคยมีมาก่อน นั่นคือการแสดงถึงความสัมพันธ์ของทั้งคู่ได้รับการยอมรับจากส่วนลึกสุดของจักรวรรดิ<br>
บทสนทนาของทั้งคู่ยังคงดำเนินต่อไป ไอแซ็คยืนยันตำแหน่งและจำนวนองครักษ์ของแอสเทรียจากหน้าต่างและระเบียงทางเดิน เพราะเธอแอบมาจะให้เป็นเรื่องใหญ่ไม่ได้ แต่กลับมีองครักษ์ประจำอยู่ค่อนข้างมาก<br>
|<br>
เมื่อแอสเทรียจากไปอย่างไม่เต็มใจนัก เอวาริสท์ก็ถอนหายใจเฮือกใหญ่ การถอนหายใจนั้นเป็นสัญญาณให้ไอแซ็คเข้ามาในห้อง<br>
«......ในที่สุดเจ้าหญิงก็กลับแล้วเรอะ พอเป็นคนใหญ่คนโตแล้วบาดเจ็บทีก็เป็นเรื่องเนอะ»<br>
เอวาริสท์ยิ้มเจื่อนๆ ให้กับคำประชดของไอแซ็ค<br>
«ขอโทษนะ ที่ต้องให้อยู่ที่นี่เพื่อคุ้มกันให้นะ แต่อยู่ที่นี่คงไม่เป็นไรแล้วล่ะ กลับไปทำงานเถอะ»<br>
«พูดจริงเรอะ?»<br>
ไอแซ็คนั่งบนขอบเตียงของเอวาริสท์<br>
«หมายความว่ายังไง»<br>
«นายคิดว่าพวกอินควิซิเตอร์จะปล่อยพวกเราไปรึไง?»<br>
«ตอนนั้นฉันประมาทไปน่ะ การวางแผนป้องกันก็ปรับใหม่หมดแล้ว คราวนี้ไม่มีครั้งที่สองแน่»<br>
«ทำแบบนั้นไปก็ไร้ประโยชน์ รู้ใช่มั้ยล่ะ พวกมันมีพลังเหมือนกับพวกเรานะ ถ้ามันเอาจริงจะทำอะไรก็ได้»<br>
«อย่างที่พวกเราทำมาน่ะเหรอ?»<br>
«ใช่แล้ว»<br>
«ประเมินสูงเกินไปแล้ว ยังไงก็เป็นแค่อัศวินคนนึงน่ะแหละ ถ้ารู้ล่วงหน้าก็ป้องกันได้ โอกาสของพวกมันมีแค่ครั้งเดียวเท่านั้นแหละ»<br>
«นายนึกออกมั้ยว่าใครเป็นเรียกอินควิซิเตอร์มาที่นี่น่ะ?»<br>
«อิทธิพลของเอ็นจิเนียร์ก็กว้างด้วย แถมฉันยังเด่นเกินไปอีก พอคิดดูแล้วก็มีความเสี่ยงน่ะแหละ»<br>
«ฉันคิดว่าคนของจักรวรรดิหลอกนายอยู่นะ»<br>
«ไม่ ไม่ใช่แบบนั้น เพราะฉันควบคุมสถานการณ์อยู่»<br>
«มั่นใจพอตัวเลยนี่ ถ้าฉันไม่อยู่ด้วยป่านนี้นายคงตายไปแล้ว»<br>
ไอแซ็คตะคอกเล็กน้อย<br>
«ฉันนึกขอบใจอยู่หรอกน่า ว่าแต่นายหงุดหงิดอะไร?»<br>
ไอแซ็คไม่ปริปากพูดอะไร เขาไม่สบตาและพูดราวกับกำลังรีดเร้นคำพูด<br>
«นี่ก็ใกล้จะได้โอกาสเหมาะแล้วนี่?»<br>
«โอกาสอะไร?»<br>
ดวงตาที่อยู่หลังแว่นหรี่ลง เอวาริสท์ถามกลับ<br>
«เรื่องที่อยู่ที่นี่ไง»<br>
คำพูดของไอแซ็คดูจริงจังไม่เหมือนปกติ<br>
«จะอยู่ในห้องนี้จนกว่าแผลจะหายก็ได้ แต่ถ้าหายแล้ว ออกไปจากที่นี่กันเถอะ ถ้าแค่พวกเราล่ะก็จะไปที่ไหนก็ได้ จะทำอะไรก็ได้»<br>
«ตอนนี้ต่างหากที่ทำอะไรก็ได้ นายกลัวอะไรอยู่รึไง»<br>
เอวาริสท์ยักไหล่เบาๆ ราวกับปล่อยเรื่องตลกให้ผ่านหูอย่างไม่ใส่ใจ<br>
«ฉันไม่ได้กลัว ฉันมีประสบการณ์เฉียดตายมาหลายครั้งแล้วนะ»<br>
ไอแซ็คพูดเสียงดังโดยไม่ปล่อยให้อีกฝ่ายเถียงได้<br>
«แต่ถ้าเราสองคนไม่อยู่ด้วยกันจะต้องถูกฆ่าแน่ คราวนี้พวกเราไม่ได้เป็นผู้ล่า แต่เป็นผู้ถูกล่านะ เราเสียเปรียบมาก»<br>
เอวาริสท์ไม่สนใจคำพูดของไอแซ็ค<br>
«ไม่สมเป็นนายเลยนะไอแซ็ค อีกนิดเดียวพวกเราก็จะได้ทุกอย่างมาแล้ว สงบใจหน่อยเถอะ»<br>
«ได้ทุกอย่างมา? ได้มาแล้วจะเป็นไง จะมีอะไรเปลี่ยนไปรึไง? สิ่งที่ฉันอยากได้ไม่ใช่อำนาจหรือเงินทอง......»<br>
เอวาริสท์พูดกับไอแซ็คที่ยืนขึ้นราวกับตักเตือน<br>
«ฉันเข้าใจความรู้สึกของนาย ฉันเป็นฝ่ายที่ต้องให้นายดูแลเสมอ ขอโทษนะ»<br>
เขาจ้องไอแซ็คและตอบกลับอย่างชัดเจน<br>
«แต่นี่คือชีวิตของฉัน เป็นการเดิมพันของฉัน ฉันไม่มีทางเลิกตอนนี้แน่»<br>
«ถ้าหากไม่เข้าใจล่ะก็ ก็จบอยู่ตรงนี้แหละ»<br>
ไอแซ็คฟังคำพูดของเอวาริสท์และก้มหน้าเล็กน้อย จากนั้นก็ตอบราวกับเค้นคำพูดออกมา<br>
«งั้นเหรอ เข้าใจล่ะ......งั้นก็ให้มันจบลงตรงนี้»<br>
ไอแซ็คพูดราวกับพึมพำ<br>
ความเงียบเข้าครอบคลุมทั่วห้อง<br>
«......น่าเสียดายนะ ขอบคุณที่คอยดูแลมาจนถึงตอนนี้»<br>
เอวาริสท์ที่เงียบอยู่ก็พูดเข้าเรื่องพลางยื่นมือมาเพื่อจับมือ<br>
ไอแซ็คไม่จับมือและยังคงล้วงมืออยู่ในกระเป๋า<br>
«เอวา นายเยือกเย็นอยู่เสมอ แล้วก็ทำได้ดีมาตลอด»<br>
น้ำเสียงของไอแซ็คสั่นเครือเล็กน้อย<br>
«จากนี้ไปก็ขอให้ไปได้สวยล่ะ ไปนะ»<br>
ไอแซ็คไม่สบตาและออกจากห้องผู้ป่วยไป<br>
หลังจากที่ไอแซ็คออกไป เอวาริสท์ก็จ้องมองประตูนั้นสักครู่ จากนั้นจึงถอดแว่นและค่อยๆ หลับตา ปิดไฟและหลับไป<br>
|<br>
ไอแซ็คเมินการทำความเคารพขององครักษ์ และรีบก้าวเท้าออกจากโรงพยาบาล<br>
เขาหันหลังกลับไปมองหาแสงสว่างที่ลอดผ่านหน้าต่าง ห้องที่มีแสงสว่างนั้นคือห้องผู้ป่วยของเอวาริสท์ที่เขาอยู่จนถึงเมื่อครู่<br>
เขาโกรธตัวเองที่ยังลังเลใจ เขาไม่โกรธเอวาริสท์ แต่โกรธความอ่อนแอของตนเอง<br>
หมอนั่นไม่ได้เปลี่ยนไป คนที่เปลี่ยนไปก็คือตนเอง<br>
เมื่อเขาจ้องมองหน้าต่าง องครักษ์ก็ส่งเสียงถามมา<br>
«มีอะไรรึครับ?»<br>
«......ไม่มีอะไร ท่าทางจะเข้าใจผิดนิดหน่อยน่ะ»<br>
พอพูดกับองครักษ์ได้ดังนั้นก็หันหลังกลับ ไอแซ็คเดินไปเงียบๆ โดยไม่หันกลับไปอีก<br>
|<br>
- จบ -<br>","ch02_d.swf","3398_011"
158,1,"ปี 3378 «ล่อลวง»",1,"โดนิต้าค้นซากปรักหักพังเสร็จ ก็ต้องเผชิญหน้ากับชายผู้ไม่รู้ที่มาที่ไป<br>
เขาเข้ามาทักทายโดนิต้า เหมือนดักรออยู่แล้ว<br>
ไม่น่าไว้ใจ<br>
สามัญสำนึกของโดนิต้าส่งสัญญาณเตือน<br>
ถ้าปกติ เธอคงไม่ตามคนพรรค์นี้ไปแน่<br>
(แล้วทำไมฉันถึงมาเดินกับเขาได้ล่ะ)<br>
ตอนเขาเข้ามาคุยด้วย โดนิต้าคิดจะทำเมินไม่สนใจ<br>
แต่เธอก็ยังตามเขามา คงเป็นเพราะคำพูดที่ว่า «จะช่วยจากความมืดมิด»<br>
ความหวาดกลัวต่อความมืดมิดในจิตใจ หากมีหนทางให้หนีจากมันได้ เธอก็อยากคว้ามันไว้<br>
|<br>
«จะพาไปไหนแน่เนี่ย»<br>
โดนิต้าถามชายที่เดินอยู่ด้านข้าง<br>
«เดี๋ยวก็ถึงแล้ว»<br>
เขาพูด แล้วปิดปากเงียบ<br>
«นายชื่ออะไร ยังไม่ได้ถามเลย»<br>
«ซัลกาโด»<br>
«เรากำลังจะไปไหนเหรอ ที่นั่นมีอะไรเหรอ»<br>
«ตามมาเดี๋ยวรู้เอง»<br>
«ถ้าไม่ตอบฉันจะกลับล่ะ ไม่มีเวลามาเสียกับเรื่องไร้สาระหรอก»<br>
«ต่อให้หนีจากความมืดมิดไม่ได้ตลอดกาล ก็ไม่เป็นไรเหรอ»<br>
ซัลกาโดมองโดนิต้าด้วยสายตาเฉยชา<br>
แววตาเหมือนมองหุ่นหรืออะไรสักอย่าง<br>
เหมือนตอนโดนิต้ามองโปรโตไทป์ยังไงยังงั้น<br>
«สายตาน่ารังเกียจชะมัด ไม่เอาด้วยแล้ว»<br>
โดนิต้าหยุดเดิน พูดเสียงแข็ง<br>
ซัลกาโดก็หยุดยืนนิ่ง<br>
«ฉันจะกลับล่ะ»<br>
โดนิต้ากับซัลกาโดจ้องกันเขม็งครู่หนึ่ง สุดท้ายซัลกาโดอดรนทนไม่ไหวยอมแพ้ เปิดปาก<br>
«ผู้หญิงอะไรยุ่งยากจริง ก็ได้ พวกเรากำลังจะไปแพนเดโมเนียม»<br>
«เมืองลอยฟ้า ที่พวกเอ็นจิเนียร์อยู่กันน่ะเหรอ»<br>
«ใช่ ที่เหลือเดี๋ยวถึงก็รู้เอง»<br>
แพนเดโมเนียม เมืองที่เอ็นจิเนียร์ควบคุมดูแล ตัดขาดจากความวุ่นวายบนผืนพิภพ และยังคงความเจริญรุ่งเรืองของยุคสมัยเก่าไว้ได้<br>
«ยอมหรือยัง»<br>
«...ก็ได้ ฉันจะยอมเล่นด้วยอีกนิดละกัน»<br>
เมืองแห่งการชี้นำแพนเดโมเนียม แหล่งรวมเทคโนโลยีเอ็นจิเนียร์ชั้นยอด ถ้าเป็นที่นั่นอาจมีอะไรบางอย่างช่วยตนได้<br>
สีหน้าของโดนิต้าสดใสขึ้น<br>
ซัลกาโดเห็นดังนั้น ก็ผุดรอยยิ้มบางๆ บนแก้มเช่นกัน<br>
|<br>
สักพักทั้งสองก็มาถึงเมืองร้าง ตึกพังกระจายอยู่ประปราย<br>
ซัลกาโดเดินตรง เข้าไปในอาคารสูงเด่นสภาพโทรม ทั้งสองใช้เวลาปีนบันไดในตึกร้างนั้นนานพอสมควร<br>
พอเปิดประตูขึ้นสนิมออกไปบนดาดฟ้า ก็เห็นพาหนะประหลาดสีเงิน ดวงอาทิตย์กลางท้องฟ้าเริ่มหย่อนคล้อย แสงอัสดงสาดส่องเครื่องจักรสีเงินให้แดงก่ำ<br>
«เราจะนั่งเจ้านี่ไปเมืองแห่งการชี้นำ ขึ้นไปสิ»<br>
เขาเปิดประตูเครื่อง เรียกโดนิต้า<br>
«มันบินได้เหรอ»<br>
เธอขึ้นไปนั่ง พลางถามซัลกาโดที่ควบคุมมิเตอร์อยู่ด้านหน้า<br>
«ใช่ โยกหน่อยนะ จับไว้ให้ดี»<br>
ซัลกาโดเปิดลิ้นบังคับอากาศ เครื่องลอยออกจากตึกร้าง แล้วโผยบินไปยังท้องฟ้าที่สีแดงก่ำด้วยแสงอาทิตย์อัศดง<br>
โดนิต้ามองผืนพิภพค่อยๆ เล็กลงเรื่อยๆ ตื่นเต้นเหมือนเด็กน้อย แต่ต้องแสร้งทำหน้านิ่งมองหน้าต่าง เพื่อไม่ให้ซัลกาโดรู้<br>
เบื้องหน้าเครื่องบินที่พุ่งผ่านเหนือเมฆ แสงหักเหพิลึกปรากฏขึ้น ตาคนธรรมดาอาจมองไม่เห็น แต่ตาโดนิต้าเห็นชัดเจนว่ามีการบิดเบี้ยวผิดประหลาดเกิดขึ้น ตอนนั้นซัลกาโดกำลังส่งข้อมูลสื่อสารอะไรบางอย่าง หูโดนิต้าได้ยินข้อความสื่อสาร แต่บทสนทนานั้นเต็มไปด้วยรหัสประหลาด จนไม่อาจเข้าใจความหมายได้<br>
เมื่อจบการสื่อสาร เครื่องบินก็มุ่งหน้าไปยังแสงหักเหประหลาด แล้วจู่ๆ ภาพเมืองลอยฟ้ามโหฬารก็ปรากฏต่อสายตา<br>
«เนี่ยเหรอแพนเดโมเนียม...»<br>
โดนิต้าเผลอพึมพำออกมา คนละโลกกับภาพที่เธอเคยเห็นระหว่างใช้ชีวิตไปกลับซากร้างและศูนย์วิจัย เมืองมีชีวิตที่เคยเห็นแค่ในหนังสือภาพ เจริญยิ่งกว่าที่ใดๆ บนผืนพิภพ อาคารสมัยยุคทองตั้งเรียงราย โดนิต้าตะลึงงันกับทิวทัศน์นั้น<br>
เครื่องบินวนรอบแพนเดโมเนียม แล้วร่อนลงบนอาคารที่มีซุ้มโค้งเปล่งประกาย ดวงอาทิตย์ใกล้ลับขอบฟ้า อาคารในแพนเดโมเนียมสะท้อนผืนฟ้าที่เปลี่ยนเป็นสีม่วง ราวกับกระจก<br>
|<br>
โดนิต้ากับซัลกาโดลงจากเครื่องบิน เดินไปตามโถงทางเดินเหยียดยาวในอาคาร<br>
ที่นั่นบรรยากาศคล้ายคลึงกับศูนย์วิจัยของด็อกเตอร์ แต่ความล้ำหน้าของเทคโนโลยีนั้น แม้มองจากสายตาของคนไม่รู้ลึกอย่างโดนิต้า ก็รู้ได้ทันทีว่าก้าวล้ำโดดเด่น<br>
ในที่สุดทั้งสองก็มาถึงหน้าประตูใหญ่<br>
|<br>
«พามาแล้วครับ»<br>
ซัลกาโดส่งเสียงพูดกับประตู มีเสียงผู้หญิงตอบมาจากฝั่งตรงข้าม<br>
|<br>
«มาสักที ชักช้าจริง ซัลกาโด»<br>
«ขออภัยครับ»<br>
«ไปพักก่อนจนกว่าฉันจะเรียกอีกที»<br>
«ครับ»<br>
ซัลกาโดโค้งให้ประตูทีหนึ่ง<br>
«เอ้า เข้าไปซะ ท่านเรดเกรฟรออยู่»<br>
เขาพูดแล้วดันหลังโดนิต้า<br>
|<br>
พอเข้าไปด้านใน แท็งก์น้ำขนาดยักษ์ที่ตั้งอยู่กลางห้องก็ปรากฏแก่สายตา<br>
ในแท็งก์น้ำมีสมองมนุษย์ลอยอยู่ รอบๆ มีฟองอากาศลูกใหญ่ราวกับกำลังหายใจ ส่งเสียงบุ๋งๆ น่าขนลุก<br>
«มาจนได้ โดนิต้า»<br>
ขณะโดนิต้าถูกตรึงสายตาไว้กับภาพอันพิลึกกึกกือ ก็มีเสียงดังมาจากเหนือศีรษะ<br>
ร่างกายตอบสนองแหงนมองทันที บนนั้นมีเพียงท่อหนาๆ จำนวนหนึ่ง ไม่มีเงาของมนุษย์<br>
«ใคร! ซ่อนอยู่ที่ไหน!!»<br>
โดนิต้าตะโกน ตั้งท่าให้พร้อมต่อสู้ได้ทุกเวลา<br>
«มองไปที่ไหนกัน ฉันอยู่ตรงนี้ต่างหาก»<br>
เสียงดังมาจากด้านบนอีกตามเคย<br>
ทว่าต่อให้เพ่งมองเพียงใด ก็มีเพียงท่อปากกว้าง ไม่มีสิ่งอื่นใด<br>
แต่ถ้าส่งเสียงได้ แปลว่าต้องอยู่ที่ไหนสักที่<br>
«....ยะ อย่าบอกนะ! ?»<br>
ไม่น่าเป็นไปได้<br>
ไม่อยากเชื่อว่ามันมีชีวิต<br>
โดนิต้าคิด พลางหันกลับไปมองแท็งก์น้ำอย่างกล้าๆ กลัวๆ<br>
«ถูกต้อง ฉันอยู่ตรงนี้ แต่เสียดายหน่อยนะ ไม่ใช่ร่างมนุษย์หรอก»<br>
รอบสมองมีฟองอากาศลอยออกมา พร้อมๆ กับเสียงที่ได้ยินเหนือศีรษะ<br>
แม้แต่โดนิต้าที่ผ่านมาไม่เคยหวาดเกรงต่อสิ่งใด ยังรู้สึกกลัวกับภาพที่เห็น<br>
«เป็นอะไรไป ร่างนี้น่ากลัวเหรอ พูดให้ถูกเธอเองก็เป็นหุ่นเชิดเหมือนกันไม่ใช่เหรอไง»<br>
«ไม่ได้กลัวหรอก แค่ไม่คิดว่าสภาพแบบนั้น...»<br>
«ไม่คิดสินะว่าจะมีชีวิตอยู่ได้ แน่นอน เพราะฉันเองก็เริ่มสงสัยเหมือนกัน ว่ามีชีวิตอยู่สภาพนี้ได้ยังไง»<br>
บุ๋ง<br>
บุ๋ง<br>
สมองชื่อเรดเกรฟ เล่าด้วยน้ำเสียงออกจะติดขำด้วยซ้ำ<br>
«ฉันชื่อเรดเกรฟ ทำหน้าที่ดูแลสอดส่องโลกจากแพนเดโมเนียม»<br>
บุ๋ง<br>
เสียงนั้นเป็นโทนสูง และใสราวกับเสียงสาวน้อยวัยเยาว์<br>
พอฟังเสียงนั้นไปเรื่อยๆ อาการตื่นกลัวของโดนิต้าก็สงบลง กลับมีคำถามผุดขึ้นมาแทน คำถามแล้วคำถามเล่า<br>
«แกคือเจ้านายของผู้ชายคนนั้นเหรอ»<br>
«อือ ประมาณนั้นแหละ»<br>
«แกเป็นใครกันแน่! ที่บอกจะช่วยฉันจากความมืดมิดคืออะไร แล้วที่จะให้ฉันช่วย...»<br>
«ใจเย็นๆ เจ้าหุ่น ถามมาเป็นสิบ แต่ฉันมีปากเดียวเอง เอ๊ยไม่ใช่สิ...ไม่มีสักปากนี่นา หุหุหุ»<br>
พูดจบก็หัวเราะกับมุกตลกของตัวเอง<br>
«อย่ามาตลก! ตอบมาดีๆ !»<br>
«บอกว่าใจเย็นก่อนไง เดี๋ยวฉันจะตอบให้ทีละข้อ»<br>
«.....»<br>
«ก่อนอื่น คำถามว่าฉันเป็นใคร อย่างที่บอกเมื่อกี้ ฉันเป็นผู้สอดส่องดูแล คอยดูแลไม่ให้มนุษย์ทำอะไรโง่ๆ จนทำลายล้างโลกซ้ำสอง»<br>
«ทำลายล้าง โลก...?»<br>
«ใช่ แต่แหม เธอเพิ่งเกิด พูดไปคงไม่เข้าใจ»<br>
«ที่จะให้ฉันช่วย คืองานสอดส่องดูแลนั่นเหรอ»<br>
«เปล่า ไม่ใช่หรอก»<br>
เรดเกรฟบอก แล้วถอนหายใจเบาๆ แน่นอนว่าต้องได้ยินผ่านท่อนำเสียงก่อน ถึงจะรู้<br>
«เห็นแวบแรกคงรู้แล้ว สภาพฉันเป็นเสียอย่างนี้ ต้องรักษาชีวิตไว้ด้วยอุปกรณ์ทั้งหลายที่ติดตั้งไว้ในห้อง»<br>
«ตอนนี้ยังไม่มีภัยร้ายแรงต่อชีวิต แต่สภาพนี้ฉันไม่อาจเดินหรือมองเห็นโลกภายนอกได้ โลกเกิดปัญหาที่ควรแก้ไขเร่งด่วน ฉันจำเป็นต้องหาวิธีออกไปข้างนอก»<br>
«สรุปคือต้องมีร่างกายสินะ แล้วมันเกี่ยวอะไรกับฉัน»<br>
«จะสร้างร่างฉันได้ จำเป็นต้องมีโคเด็กซ์ที่ด็อกเตอร์ผู้ให้กำเนิดเธอเก็บไว้ เหมือนตอนเขาสร้างร่างเธอไง»<br>
«ด็อกเตอร์... สรุปคือให้ฉันไปบอกด็อกเตอร์ ว่าขอยืมโคเด็กซ์หน่อย แค่นี้พอใช่ไหม»<br>
แต่เรดเกรฟปฏิเสธเบาๆ หากมีร่างกายคงกำลังยักไหล่<br>
«ด็อกเตอร์... ตอนนี้ได้ยินว่าชื่อวอลเคน เขาเป็นคนรู้จักเก่าแก่ของฉัน»<br>
«แต่จะให้ด็อกเตอร์รู้เรื่องร่างนี้ไม่ได้ มีเหตุจำเป็นลึกซึ้งน่ะ»<br>
«พูดอ้อมไปอ้อมมาจริง ตกลงจะให้ทำไงแน่»<br>
บุ๋ง<br>
รอบเรดเกรฟเกิดฟองอากาศใหญ่อย่างเห็นได้ชัด<br>
«โดนิต้า สิ่งที่ฉันอยากขอร้องเธอ คือขโมยโคเด็กซ์มาซะ»<br>
«ขโมย?»<br>
«ใช่ อย่างเธอ คงแย่งมันมาจากด็อกเตอร์วอลเคนได้ไม่ยากเย็นอะไร»<br>
«บะ บ้าน่ะ ฉันทำไม่ได้หรอก!»<br>
โดนิต้าส่ายหัวแรงๆ มันคือการทรยศหักหลังด็อกเตอร์อย่างไม่ต้องสงสัย<br>
«แล้วถ้ามันจะช่วยเธอได้ล่ะ»<br>
โดนิต้าชะงัก เงยหน้าขึ้น<br>
«หมายความ ว่าไง»<br>
«ความมืดมิดที่เธอหวาดกลัว ฉันคือผู้ควบคุมมัน»<br>
สมองสีน้ำนมไม่ขยับแม้กระผีก เจ้าสิ่งนี้กำลังพูดอยู่จริงๆ หรือ<br>
«ถ้าฉันให้ยืมพลัง ทั้งกลางคืน ความมืด การหลับใหล จะไม่ใช่เรื่องน่ากลัวอีกต่อไป»<br>
บุ๋ง เสียงที่ปั๊มน้ำพ่นฟองอากาศออกมาดังก้อง<br>
«ลังเลล่ะสิ ไม่ว่าใครก็กลัวความมืดทั้งนั้น มันคือการกลัวความตายนั่นแหละ คนทุกคนเกิดมาจากความมืดและต้องกลับไปหาความมืด แต่ฉันคือผู้อยู่ในแสงสว่างชั่วนิรันดร์»<br>
«ฉันอยู่ที่นี่มาตั้งแต่อดีตกาลไกลโพ้นโดยใช้วิชาความรู้เก่าแก่ ฉันจะแบ่งวิชาความรู้นั่นให้เธอส่วนหนึ่ง»<br>
«แล้วหลักฐานที่แสดงว่าแกอยู่มานานจริงๆ ล่ะ? พิสูจน์ได้ไหมว่าสิ่งที่อยู่ในแท็งก์น้ำและเสียงแก ไม่ใช่การแสดง»<br>
«หึหึหึ จะไม่เชื่อก็เป็นสิทธิ์ของเธอ แต่คนที่จะช่วยเธอได้มีเพียงฉันเท่านั้น»<br>
«.....»<br>
หัวใจของโดนิต้า กำลังจะแบ่งเป็นสองซีก<br>
เห็นท่าทีโดนิต้าเช่นนั้น เรดเกรฟก็หัวเราะชอบใจ<br>
«เอาเถอะ ยังไม่ต้องตัดสินใจตอนนี้ก็ได้ ทั้งเธอและฉัน ยังมีเวลาอีกมาก»<br>
«.....»<br>
«กลับไปหาด็อกเตอร์ก่อนสักรอบก็ได้ ถ้าตกลงใจจะร่วมมือกับฉัน ค่อยกลับมาอีกที»<br>
«ตะ แต่ ตอนนั้นจะทำยังไง...»<br>
«ไม่ต้องห่วง ถึงตอนนั้น ฉันจะเป็นฝ่ายไปรับเอง»<br>
«.....»<br>
«งั้น ฉันจะรอฟังคำตอบดีๆ นะ»<br>
|<br>
- จบ -<br>","ch16_c.swf","3378_011"
177,1,"ปี 3394 «พลังของคนตาย»",1,"ไม่กี่วันหลังจากการรบครั้งก่อน กองทัพของเบลินดาเคลื่อนพลมาอยู่ในตำแหน่งที่ห่างจากปราการนิรันดร์เทรโดเพียง 2 ลี้ก (หรือประมาณ 11 กิโลเมตร)<br>
«สภาพของกาเลออนเป็นยังไงบ้าง?»<br>
«ครับ ไม่พบปัญหาใหญ่แต่อย่างใด แต่กำลังเครื่องยนต์หมายเลขสองตกลงเล็กน้อยครับ»<br>
«คงไม่เป็นอุปสรรคต่อการเดินเครื่องสินะ»<br>
«ครับ»<br>
«รับทราบ»<br>
เบลินดารับฟังรายงานแล้วพยักหน้าให้พลทหารออกไปได้<br>
เมื่อไม่มีพลทหารอยู่แล้ว เบลินดาก็ยืนดูสถานการณ์ด้านนอกจากทางหน้าต่าง<br>
ข้างล่างนั้นได้เพิ่มกำลังทหารของหน่วยจู่โจมกาเลออนเข้าไป ทหารชั้นหัวกะทิของกองทัพจักรวรรดิกำลังรอเวลาเริ่มสงคราม แสงอาทิตย์ที่เพิ่งโผล่พ้นขอบฟ้าทอแสงกระทบกับดาบและโล่ เบลินดาตัวสั่นด้วยความยินดี<br>
«....ใกล้จะเริ่มแล้วสินะ»<br>
ความตื่นเต้นเร่าร้อนปนอยู่ในน้ำเสียงนั้น<br>
ในที่สุดพระอาทิตย์ก็ขึ้นสูง กองทัพจักรวรรดิจัดระเบียบแถว<br>
«....ทุกกอง เดินทัพได้!»<br>
เมื่อเสียงใสของเบลินดาดังขึ้น กาเลออนก็คำรามเป็นเสียงทุ้มต่ำแล้วเคลื่อนไหว เหล่าทหารจักรวรรดิเองก็เริ่มเดินทัพไปบนพื้นดินเคียงข้างกับกาเลออนอย่างพร้อมเพรียง<br>
แถวรบแนวหน้าเตรียมพร้อมรับการโจมตีกลับของกองทัพอาณาจักร<br>
«....ฮุฮุฮุ เดี๋ยวจะส่งพลุสัญญาณท้ารบให้นะจ๊ะ รอประเดี๋ยวนะ»<br>
เบลินดาพูดดังนั้นก็กดคันโยกทางด้านขวาลง<br>
--------หวูดดดดดด<br>
แค่พริบตาเดียวตรงกลางทัพของอาณาจักรก็ระเบิดขึ้นจนเกิดหลุมขนาดใหญ่ เหล่าทหารที่น่าจะอยู่ตรงนั้นต่างหายวับไปจนสิ้น<br>
«ฮุฮุฮุ...ฮะฮะฮะฮะ! เอาเลย เอาไปกินอีกสิ!»<br>
ทุกครั้งที่เบลินดาขยับคันโยก ทหารของกองทัพอาณาจักรก็กระเด็นไปราวกับตุ๊กตา กองทหารบกพุ่งเข้าโจมตีด้วยรูปแบบเดียวกับปฏิบัติการข้ามแม่น้ำครั้งก่อน กองทัพอาณาจักรที่ได้รับความเสียหายมากจากปืนใหญ่นั้นไม่อาจหยุดพลังอำนาจนั้น ได้แต่ถูกทหารจักรวรรดิฆ่าตายเท่านั้น<br>
«ใช่แล้ว ขอความตายอีก! อาบความตายให้ตัวฉันสิ! อะฮะ ฮ่าฮ่าฮ่าฮ่าฮ่า»<br>
เบลินดาหัวเราะราวกับคนบ้าพร้อมกับยิงกระสุนปืนใหญ่นัดแล้วนัดเล่า ควันสีดำลอยออกมาจากหอสังเหตการณ์และกำแพงปราสาท ปราการนิรันดร์เทรโดที่ภาคภูมิในความแข็งแกร่งนั้นตกอยู่ในกองเพลิงที่ลุกท่วม<br>
«ฮุฮุฮุ แบบนี้ล่ะก็ได้ทำสงครามต่อนานขึ้นอีกแน่...»<br>
ขณะที่เบลินดาวางมือจากปืนใหญ่แล้วลงนั่งนั่นเอง<br>
ตูม!!!<br>
เสียงระเบิดก็ดังขึ้นสนั่นหวั่นไหว ยานสั่นราวกับถูกทุบด้วยค้อนยักษ์<br>
เบลินดาถูกสะบัดจนตกจากเก้าอี้จากการโจมตีอันรุนแรงนั้น<br>
«!?»<br>
เบลินดาพยายามรีบลุกขึ้นยืนก็ถูกยิงโจมตีเข้าอีกครั้ง<br>
ตึง!!<br>
ยานสั่นไหวแรงขึ้น และเสียงออดเตือนภัยในยานก็ดังขึ้น<br>
พลทหารรุดเข้ามายังเบลินดาที่ลุกขึ้นยืนโดยยังไม่เข้าใจสถานการณ์<br>
«เกิดอะไรขึ้น! รายงานมาเดี๋ยวนี้!»<br>
«ค..ครับ! เราถูกทหารพรานติดเกราะโจมตีครับ อาวุธของพวกมันยิงมาถึงกาเลออนได้เลย...»<br>
เสียงระเบิดยังคงดังขึ้นระหว่างการรายงาน ในที่สุด กาเลออนก็เริ่มเอนดิ่งลงไปข้างหน้า<br>
«ถ้าเป็นอย่างนี้ต่อไป...ยานต้องตกแน่! รีบปรับระดับยานโดยด่วน หันกระบอกปืนเล็งไปที่พวกทหารพรานติดเกราะเลย!<br>
«ค..ครับ!»<br>
หลังจากพลทหารเห็นสีหน้าแบบที่ไม่เหมือนปรากฏให้เห็นของเบลินดา ก็รีบวิ่งออกไปอย่างรวดเร็ว<br>
«ใครจะยอมให้ยิงตกกันเล่า....»<br>
เบลินดายึดแผงควบคุมแล้วพยายามยืนขึ้น ทหารของจักรวรรดิเริ่มทำการโจมตีกลับ และฟาดฟันเหล่าทหารจักรวรรดิที่กำลังตื่นตกใจที่กาเลออนถูกโจมตี<br>
«อึก...ขอแค่ถ้ากำจัดไอ้พวกนั้นได้ก็พอ!»<br>
หากจัดการทหารพรานติดเกราะที่เป็นศูนย์กลางการโจมตีหลักของศัตรูได้ สถานการณ์ก็จะพลิกกลับมาเป็นของจักรวรรดิ เบลินดายิงปืนใหญ่ไปที่ทหารพรานติดเกราะอย่างไม่ลดละพร้อมกับปรับระดับกาเลออนไปด้วย หากไม่ใช่เบลินดาแล้ว อาจจะทนไม่ได้นานขนาดนี้ก็เป็นได้<br>
ทว่า การต่อกรกับทหารพรานติดเกราะที่มีพลังโจมตีและพลังขับเคลื่อนสูงนั้นเป็นไปได้ยาก และแล้ว ความพยายามของเบลินดาก็ล้มเหลว ยานกาเลออนตกลงสู่เบื้องล่าง<br>
«เข้าไปเลย! ถ้าสอยยานรบนั่นได้ก็ชนะแล้ว!»<br>
«อย่าให้พวกมันทำได้นะ! การรบยังไม่จบ!»<br>
กาเลออนตกลงไปอยู่กลางสนามรบที่ทหารอาณาจักรและทหารจักรววรรดิกำลังรบกันอยู่ ภาพลูกเรือของกาเลออนที่ถูกลากให้เข้าไปต่อสู้แบบตัวต่อตัวปรากฏอยู่เบื้องหน้าเบลินดาที่ออกมายังดาดฟ้าของยาน ถึงพวกเขาจะเป็นทหาร แต่ก็เป็นแค่ «กะลาสี» ที่ควบคุมกาเลออนเท่านั้น ถึงจะหันดาบเข้าต่อสู้ แต่ก็ฟันไม่ถูกศัตรูเลยสักครั้ง ซ้ำยังถูกทหารอาณาจักรสังหารทิ้ง<br>
«..............»<br>
แต่เมื่อเบลินดาเห็นโศกนาฏกรรมนั้น เธอกลับรู้สึกตื่นเต้นอย่างที่ไม่เคยเป็นมาก่อน ความตายมากมายเกิดขึ้นอยู่ใกล้ตนเพียงแค่นี้เอง เลือดกระเซ็นกระสาย เสียงร้องโหยหวนดังไปทั่ว ทั้งหมดนั้นยิ่งทำให้เบลินดารู้สึกปีติซาบซ่านไปถึงจิตวิญญาณ<br>
«มีอยู่ตรงนั้นอีก!»<br>
«ฆ่ามัน!»<br>
ทหารอาณาจักรกรูกันเข้าไปหาเบลินดาที่ยืนแสดงสีหน้าเคลิบเคลิ้มอยู่<br>
«..............»<br>
พริบตาที่คิดว่าฟันเข้าไปแล้วนั้น กลับมีโล่น้ำแข็งและดาบปรากฏขึ้นมาตรงหน้าเบลินดา<br>
«ยัยนี่ มีวิชาประหลาดด้วย...»<br>
แล้วใบมีดน้ำแข็งก็พุ่งขึ้นมาเสียบทหารอาณาจักรที่กำลังหวาดกลัวจากด้านล่าง<br>
«ฮุฮุฮุ มาสิ ให้ฉันเห็นความตายมากกว่านี้อีกสิ ท่าทางทรมานของพวกคุณทุกคนน่ะ....»<br>
«ต..ตัวประหลาด....»<br>
ทหารอาณาจักรหันหลังหนี ทว่าใบดาบน้ำแข็งยังคงไล่ตามไป และไล่เสียบร่างของทหารอาณาจักรจนพรุน<br>
เลือดที่ไหลออกจากร่างของทหารอาณาจักรย้อมพื้นจนเป็นสีแดง กลิ่นเลือดคละคลุ้งไปทั่ว<br>
«นี่ ยัยผู้หญิง แกสินะที่เป็นผู้บัญชาการ»<br>
ชายคนหนึ่งปรากฏตัวขึ้นบนดาดฟ้าที่ไม่น่าจะมีใครขยับได้อีก<br>
«แล้วคุณคือใคร?»<br>
«กรุนวัลด์ ลอนส์บราว»<br>
«อ้อ...เธอเองสินะ»<br>
กรุนวัลด์ ลอนส์บราว เจ้าชายแห่งราชอาณาจักรลอนส์บราวที่เป็นประเทศพันธมิตรกับสหราชอาณาจักรรูบิโอน่า วิธีการต่อสู้ที่บ้าคลั่งนั้นเป็นที่รู้จักกันดีในหมู่มิตรและศัตรู ปลายดาบที่อยู่ในมือขวานั้นบิ่น ชุดเกราะและผ้าคลุมเต็มไปด้วยเลือดที่กระเซ็นมาโดน ราวกับผ่านศึกที่โหดเหี้ยมมา<br>
«ขอรับชีวิตแกไปล่ะ»<br>
กล่าวจบ กรุนวันด์ก็พุ่งตรงเข้าใส่เบลินดา เขาเงื้อดาบแล้วฟาดลงมาเต็มแรง<br>
กิ๊ง<br>
เบลินดาหยุดดาบนั้นได้ด้วยโล่น้ำแข็งที่สร้างขึ้น ทว่าคมดาบของกรุนวัลด์ยังคงฝากรอยแผลตื้นๆ ไว้ตรงไหล่ซ้ายของเบลินดา<br>
«....อึก!»<br>
กรุนวัลด์กวัดแกว่งดาบอย่างต่อเนื่องจนใกล้จะถึงตัวเบลินดา ความเร็วของดาบนั้นก้าวข้ามขีดจำกัดของมนุษย์ไปแล้ว เบลินดาหลบได้ดี แต่ก็ไม่สามารถโจมตีกลับไปได้ เธอถูกต้อนจนต้องถอยอย่างเดียว<br>
ในที่สุด เบลินดาก็ถูกเหวี่ยงกระแทกไปที่หัวดาดฟ้าเรือ<br>
«ไม่มีที่ให้หนีแล้ว»<br>
กรุนวัลด์ย่อตัวลงตั้งท่าให้ดาบขนานกับพื้น ท่าเตรียมนั้นไม่มีช่องว่างแม้สักนิด เบลินดาขยับไปไหนไม่ได้ราวกับกบที่ถูกงูรัด<br>
«....ตายซะ»<br>
ร่างของกรุนวัลด์ขยับว่องไวจนดูพร่ามัว แค่พริบตาต่อมาก็มายืนอยู่ตรงหน้าเบลินดาแล้ว ก่อนที่เบลินดาจะทันได้ทำอะไร ก็ถูกดาบนั้นแทงเข้าที่ร่าง<br>
«อึก....»<br>
เบลินดาเหลือบมองดาบที่ปักเข้าที่ท้องของตัวเอง ความตายมากมายที่เคยผ่านตามาตอนนี้กำลังคืบคลานเข้าหาตน<br>
«.....ฉันยัง»<br>
«ยังไม่ตายอีกเหรอ»<br>
กรุนวัลด์พึมพำเช่นนั้นแล้วดึงดาบออกมาอย่างง่ายดาย<br>
เขารู้สึกถึงความผิดแปลกของสัมผัสนั้น<br>
«นี่แก...ช่างเถอะ ตายไปก็เหมือนกันหมด»<br>
ว่าแล้วก็เงื้อดาบขึ้น<br>
....ยังตายไม่ได้<br>
ก่อนที่ฉันจะตาย ขอความตายให้มากกว่านี้สิ<br>
ต้องผลักไสผู้คนให้ไปสู่ความตายมากกว่านี้<br>
สิ่งที่จำเป็นเพื่อการนั้น<br>
คือพลังแห่งความตาย<br>
จงเพรียกหาพลังแห่งความตาย!<br>
มีเสียงดังฉูดขึ้นมาทางด้านหลังของกรุนวัลด์ที่เงื้อดาบอยู่<br>
เสียงน้ำที่ให้ความรู้สึกเหนียวหนืดหน่อยๆ นั้น สร้างความขยะแขยงให้ผู้ที่ได้ยินโดยอัตโนมัติ<br>
«....อึก»<br>
กรุนวัลด์ที่หันกลับไปมองนิ่วหน้า<br>
ตรงนั้นเป็นฉากที่ไม่ควรจะเกิดขึ้น ทหารจักรวรรดิที่ไร้แขนข้างหนึ่ง คอขาดครึ่ง เส้นเอ็นที่ขาก็ดูเหมือนจะขาดไป แค่เพียงยืนอย่างเดียวก็คงเซแล้ว<br>
ตรงหน้านั้น ยังมีทหารอาณาจักรที่แขนขาดไปข้างหนึ่งเช่นกัน ข้างๆ นั้นก็เป็นทหารอาณาจักรที่มีรูใหญ่ที่หน้าอก พวกทหารไหม้เกรียมเสียจนไม่รู้ว่าเป็นทหารฝ่ายไหน ทหารที่น่าจะตายไปแล้วลุกขึ้น แล้วเดินโซเซมายังกรุนวัลด์<br>
«แกทำอะไรหือ ยัยผู้หญิง»<br>
«....ความตาย เธอเองก็ให้ฉันเห็นความตายใช่ไหม?»»<br>
เบลินดายิ้มทั้งที่นอนอยู่บนพื้นดาดฟ้าเรือ รอยยิ้มนั้นเป็นรอยยิ้มที่อ่อนโยนน่ารักอย่างเคยของเบลินดา ทว่าดวงตานั้นไร้ประกาย สะท้อนเพียงกองทัพศพทหารที่ผุดขึ้นมา<br>
|<br>
- จบ -<br>","ch18_b.swf","3394_011"
187,1,"ปี 3382 «ผู้ให้ความร่วมมือ»",1,"«เจ้าหน้าที่รอสโซ่ครับ เจ้าหน้าที่วางแผนลาห์มกำลังตามหาน่ะครับ»<br>
ฟัลเคนส่งเสียงเรียกรอสโซ่ที่กำลังหมกตัวตรวจสอบสิ่งมีชีวิตคอร์อยู่ในห้องวิจัยของตัวเอง<br>
«ลาห์มเหรอ?»<br>
«ครับ เห็นว่าอยากให้ไปหาที่ห้องน่ะครับ...»<br>
«กำลังยุ่งเลย ไปบอกซะว่าถ้ามีธุระก็ให้มาที่นี่เอาเอง»<br>
รอสโซ่ตอบอย่างรำคาญโดยไม่หันไปมองเลย<br>
«ใครจะไปพูดกับผู้บังคับบัญชาแบบนั้นได้ล่ะครับ ...ผมถือว่าบอกไปแล้วนะ ให้ตายสิ»<br>
ฟัลเคนพูดจบก็ปิดประตูห้อง รอสโซ่ไม่สนใจข้อความที่ฟัลเคนมาบอก เขากลับมาจดจ่อกับการตรวจสอบสิ่งมีชีวิตคอร์อีกครั้ง<br>
สิ่งมีชีวิตคอร์นั้นเป็นชื่อเรียกทั่วไปของเหล่าสิ่งมีชีวิตจากต่างโลกที่เกิดจากน้ำวน สิ่งที่รอสโซ่กำลังวิจัยอยู่ตอนนี้นั้นเป็นสิ่งมีชีวิตที่อยู่ใกล้คอร์ และได้เผชิญหน้าตรงๆ กับกองทัพ<br>
รอสโซ่ดูเปรียบเทียบเอกสารที่เอากลับมาจากน้ำวนหลายบ่อ แล้วพยายามพิสูจน์ทฤษฎีในแบบของตัวเขาเอง<br>
เวลาผ่านไปหลายชั่วโมง รอสโซ่ง่วนอยู่กับการวิจัยเสียจนลืมเวลา พระอาทิตย์ที่ขึ้นสูงเคลื่อนลงไปทางทิศตะวันตก เงาของต้นไม้สูงทอดผ่านบนพื้นห้อง<br>
ก๊อก ก๊อก<br>
มีคนเคาะประตูห้อง แต่รอสโซ่ก็ไม่ตอบ<br>
«............»<br>
ก๊อก ก๊อก<br>
ก๊อก ก๊อก<br>
ก๊อก ก๊อก<br>
«....ใครกัน หนวกหูเฟ้ย!»<br>
รอสโซ่ส่งเสียงตอบรับเสียงเคาะประตูที่เคาะย้ำซ้ำๆ ไม่ลดละนั้นอย่างเสียไม่ได้<br>
«ฉันเอง รอสโซ่ ลาห์มน่ะ»<br>
«....รอแป๊บนะ»<br>
ถึงจะน่ารำคาญ แต่ในเมื่อมาหาถึงที่ก็ต้องออกไปต้อนรับ รอสโซ่ยืนขึ้น แล้วเปิดประตูห้องวิจัยอย่างอิดออด<br>
«ไง รอสโซ่ เป็นยังไงบ้างล่ะ»<br>
ตรงกันข้ามกับรอสโซ่ที่อารมณ์เสีย ใบหน้าของลาห์มเปื้อนยิ้ม ท่าทางเหมือนกับไม่สนใจที่ถูกปล่อยให้รอจนต้องถ่อมาหาเองถึงที่เลย รอสโซ่มองใบหน้ายิ้มแย้มแล้วหน้านิ่วกว่าเดิม<br>
«...ก็ดี จนคุณโผล่มานี่แหละ»<br>
เขาจงใจทิ้งตัวลงบนเก้าอี้เสียงดัง แล้วกลับไปง่วนอยู่กับการวิจัยสิ่งมีชีวิตคอร์อีกครั้ง<br>
«ก็ยุ่งอย่างที่เห็นนี่แหละ ถ้ามีธุระอะไรก็ขอเนื้อๆ เลยแล้วกัน»<br>
«อย่าทำเย็นชาแบบนั้นสิ ที่จริงแล้วมีคนที่อยากให้นายเจออยู่น่ะนะ»<br>
«...วันนี้ไม่ได้หรอก เป็นพรุ่งนี้ก็แล้วกัน»<br>
คำตอบของรอสโซ่แฝงด้วยความรู้สึกว่าจะพูดเรื่องที่อยากพูด ถึงจะเป็นผู้บังคับบัญชาก็ตามที<br>
«เข้าใจละ ถ้างั้นก็มาที่ห้องฉันพรุ่งนี้เที่ยงนะ»<br>
ลาห์มหัวเราะแห้งๆ พลางพูดราวกับว่ามันช่วยไม่ได้<br>
«แล้วทำไมถึงมาที่นี่ไม่ได้ล่ะ?»<br>
«ก็บอกไปแล้วว่ามีคนอยากให้นายเจอน่ะ เป็นคนที่ไม่ควรให้เจอในที่ที่มีคนเยอะ»<br>
«....เข้าใจละ»<br>
ในเมื่อผู้บัญชาการพูดถึงขนาดนั้นแล้ว ถึงเป็นรอสโซ่ก็ไม่อาจทำเมินเฉยได้ ลาห์มที่ได้ยินดังนั้นก็ยิ้มออกมา แล้วเดินออกจากห้องไป<br>
|<br>
วันต่อมา รอสโซ่สะบัดหัวหึคลายง่วงแล้วมุ่งหน้าไปยังห้องทำงานของลาห์ม เมื่อคืนเขาเอาแต่จดจ่ออยู่กับการทดลองมากไป รู้สึกตัวอีกทีก็เช้าแล้ว<br>
จนถึงตอนนี้ ลาห์มไม่เคยโกรธหรือออกคำสั่งกับพฤติกรรมเสียมารยาทของรอสโซ่เลยสักครั้ง แต่รอสโซ่กลับรู้สึกแปลกๆ กับท่าทางแบบนั้นแทน<br>
ถ้าคนนอก ก็อาจจะหมายความว่าพาคนจากแพนเดโมเนียมมา เขาครุ่นคิดถึงความตั้งใจจริงๆ ที่ลาห์มซ่อนเอาไว้ แต่ก็ไม่ได้คำตอบอะไร<br>
ถึงจะเป็นรอสโซ่ที่ไม่ค่อยสนใจใคร แต่เขาเองก็รู้สึกได้ว่าลาห์มพยายามมาเกาะแกะตนเพราะอะไรสักอย่าง<br>
«ถ้าเป็นเรื่องจุกจิกล่ะก็ไม่เอานะ ลุงลาห์ม»<br>
หลังจากบ่นพึมพำ รอสโซ่ก็มายืนอยู่หน้าห้องของลาห์ม<br>
|<br>
เมื่อเปิดประตูเข้าไป ในห้องมีลาห์ม กับผู้หญิงอีกคนที่เขาไม่รู้จัก<br>
«ไง รอสโซ่ มาแล้วรึ»<br>
ลาห์มยังคงยิ้มแย้มเช่นเคย ผู้หญิงที่ยืนข้างๆ หันมาแล้วทักทายเล็กน้อย ข้างกันนั้นมีโดรนขนาดเล็กลอยอยู่ เอ็นจิเนียร์ของแพนเดโมเนียมส่วนหนึ่งนั้นมีคนพกโดรนแบบนี้ไปไหนต่อไหนเพื่อบันทึกไลฟ์ล็อก หรือใช้ช่วยเหลือต่างๆ แต่เขาเพิ่งจะเห็นมันบนพื้นพิภพเป็นครั้งแรก<br>
«คนที่อยากให้นายเจอคือคนนี้ไงล่ะ เธอชื่อมาร์กรีต 'ผู้ร่วมอุดมการณ์เดียวกัน' กับเรา»<br>
«มาร์กรีตจ้ะ ยินดีที่ได้รู้จักนะ รอสโซ่»<br>
«อุดมการณ์เดียวกัน...»<br>
«พูดจาน่าสงสัยอีกแล้วนะ»<br>
รอสโซ่จับมือที่ยื่นมาหาตัวพลางยักไหล่<br>
«ถ้างั้นก็ สมาชิกก็มารวมกันครบแล้ว เริ่มคุยกันเลยก็แล้วกัน นั่งสิ»<br>
ลาห์มเชิญรอสโซ่แล้วก็นั่งลงข้างๆ ผู้หญิงที่ชื่อมาร์กรีตยืนอยู่ตรงที่ที่ห่างจากลาห์มไปเล็กน้อย<br>
«เอาล่ะ รอสโซ่ ฉันดูประวัติ แล้วก็ผลงานของเธอแล้ว เป็นอะไรที่ยอดเยี่ยมมาก»<br>
«....ขอบคุณครับ»<br>
«แล้วก็จิตใจสงสัยใคร่รู้ เรื่องผลงานก็เยี่ยมยอด แต่ทางนี้ดูจะมีค่ามากกว่านะ»<br>
«.....»<br>
«รอสโซ่ เธอไม่อยากรู้ความจริงของโลกนี้บ้างเหรอ เพื่อทำให้การพัฒนาก้าวใหม่ของมนุษยชาติบรรลุผลน่ะ»<br>
«....อยากจะพูดอะไรน่ะ?»<br>
รอสโซ่เริ่มหงุดหงิดกับคำพูดของลาห์มที่อ้อมไปอ้อมมา<br>
«พวกเราอยากจะไขปริศนาพลังของเคโอเซียม มาร์กรีตคนนั้นแหละคือผู้เห็นพ้อง»<br>
«เคโอเซียมงั้นเหรอ...»<br>
«เมื่อวานนี้ เธอวิเคราะห์สิ่งมีชีวิตคอร์สินะ นั่นคือการวิจัยพลังที่ซ่อนเร้นของคอร์ใช่ไหมล่ะ?»<br>
ดวงตาของลาห์มเปล่งประกายน่าสงสัย<br>
«อืม ก็ใช่»<br>
«นั่นแหละคือสิ่งที่เราต้องทำล่ะ ถ้าเป็นเธอล่ะก็ต้องควบคุมเคโอเซียมได้ด้วยมือคู่นั้นแน่»<br>
ความจริงแล้ว การวิจัยสิ่งมีชีวิตคอร์นั้น ก็เพื่อให้เข้าใจถึงปรากฏการณ์ที่ทำให้เกิดน้ำวน และเพื่อให้เป็นประโยชน์ต่อการปฏิบัติการของกองทัพ ทว่า เขาเองก็ถูกคอร์และพลังของเคโอเซียมที่ก่อให้เกิดน้ำวนดึงดูดใจเอา<br>
«ได้ยินว่าเธอมีวิทยาการยอดเยี่ยมนะ»<br>
มาร์กรีตพูดขึ้น พร้อมเผยร้อยยิ้มบนใบหน้างาม<br>
«ว่ายังไงล่ะ จะร่วมมือกับเราไหม?»<br>
เป็นผู้หญิงที่มีเสน่ห์ แต่ไม่เหมือนมนุษย์เลย<br>
«เข้าใจเรื่องราวละ»<br>
รอสโซ่ยืดตัวอย่างวางท่า แล้วพูดออกมาอย่างเบื่อหน่าย<br>
«แต่ผลประโยชน์ให้ตัวเองก็ไม่มี ทำงานวิจัยคนเดียวมาตลอด แล้วก็ไม่เดือดร้อนตรงไหนด้วย»<br>
«แน่นอน»<br>
ลาห์มยังคงดูสบายๆ<br>
«เธอคนที่ฉันพามาด้วยวันนี้น่ะ เป็นคนที่ได้เห็นตัวอย่างความเป็นไปได้ของเคโอเซียมมากับตาอย่างไม่ต้องสงสัยเลยนะ»<br>
ลาห์มหันไปทางมาร์กรีตอีกครั้งราวกับจะแนะนำตัว<br>
«คำอธิบายน้อยไปหน่อยนะ ผมไม่ชอบเรื่องอ้อมไปมาเลย»<br>
ทันใดนั้น ร่างของมาร์กรีตก็จางลงราวกับไฟถนนที่กำลังจะดับ แล้วหายไป<br>
«ใช้โดรนฉายภาพเอาเหรอ มิน่าล่ะถึงได้ยืนนิ่งอยู่แบบนั้น แต่วิทยาการฉายภาพเคลื่อนไหวมันก็ไม่ใช่ของแปลกนะ»<br>
«ลองดูให้ดีๆ ไม่ใช่ฉายภาพจากโดรนนะ»<br>
ร่างของมาร์กรีตปรากฏขึ้นอีกครั้ง ในมือถือแก้วที่วางอยู่บนโต๊ะ แล้วดึงเก้าอี้ที่อยู่ด้านตรงข้ามกับพวกรอสโซ่มานั่ง<br>
«ไม่ได้ฉายภาพเอาจริงด้วย หวังว่าจะไม่ใช่มายากลไร้สาระนะ»<br>
«เรื่องนี้มีเหตุผลนะ เธอคือคอร์ที่ยังมีชีวิต โดรนนั่นก็คือ 'ร่างจริง' ของเธอในตอนนี้ไงล่ะ»<br>
«หมายความว่าไง?»<br>
รอสโซ่เอนมาข้างหน้าโดยไม่รู้ตัว<br>
«เธอคนนี้โชคร้ายเจออุบัติเหตุ รวมร่างกับคอร์ของเคโอเซียมเข้าระหว่างการวิจัยน่ะ ถึงจะไม่ค่อยน่าเชื่อก็เถอะ แล้วเธอก็สูญเสียร่างกายและความทรงจำบางส่วน แต่ก็ยังคงมีชีวิตอยู่ต่อมาในฐานะเอ็นจิเนียร์»<br>
«ฉันเคยตายไปครั้งนึง แล้วเกิดใหม่แล้วน่ะ และสามารถไปๆ มาๆ ระหว่างโลกทับซ้อนที่คอร์นี้สร้างขึ้นได้ ทดแทนที่เสียร่างกายในโลกนี้»<br>
มาร์กรีตยังคงยิ้มอย่างขัดๆ แล้วเกยคางบนมือที่ประสานกันอยู่บนโต๊ะ<br>
«ถ้าจริงล่ะก็น่าสนใจน่าดู...»<br>
«เธอจะเชื่อเรื่องที่ดูเหมือนนิทานหลอกเด็กรึ?»<br>
ลาห์มพูดกับรอสโซ่ด้วยสีหน้าจริงจัง<br>
«ถ้าเป็นในน้ำวนที่ผมรู้จักล่ะก็ ไม่ว่าจะเกิดเรื่องอะไรขึ้นก็ไม่แปลกหรอก ผมเคยสัมผัสโลกทับซ้อนด้วยหูตาของตัวเองมาแล้ว»<br>
«เยี่ยมมาก รอสโซ่»<br>
«เธอชื่อมาร์กรีตสินะ ฉันชักจะสนใจเธอขึ้นมาซะแล้ว»<br>
«ขอบใจจ้ะ»<br>
มาร์กรีตตอบพลางยิ้ม<br>
«จะลองวิจัยด้วยกันสักพักไหมล่ะ ถึงจะให้ปรากฏตัวต่อหน้าคนอื่นไม่ได้ก็เถอะ»<br>
ลาห์มพูด<br>
«ถึงผมจะไม่ค่อยชอบขี้หน้าคุณเท่าไหร่ แต่ในฐานะเรื่องวิจัยแล้วน่าสนใจมาก»<br>
«เรื่องฉันน่ะช่างเถอะ พวกเราหวังแค่ว่าการวิจัยจะเดินหน้าต่อไปได้เท่านั้นเอง»<br>
รอสโซ่จับมือขวาของลาห์มที่ยื่นมาตอบ<br>
|<br>
- จบ -<br>","ch19_b.swf","3382_001"
29,1,"ปี 3394 «กองทหารแห่งความตาย»",1,"ก่อนรุ่งสาง ท้องฟ้าสว่างขึ้นอย่างช้าๆ ราวกับค่อยๆ ถอดผ้าคลุมหน้าสีดำออกไปทีละผืน ตามปกติแล้วควรจะเป็นช่วงเวลาที่เหล่านกและแมลงจะพากันลืมตาตื่นออกมาขับขานร้องเพลงต้อนรับดวงอาทิตย์ แต่ในวันนี้ กลับมีเสียงโลหะเสียดสีกระทบกัน พร้อมกับเสียงร้องของคนจำนวนมากเข้ามาแทนที่<br>
กรุนวัลด์ผู้นำทัพสนับสนุนลอนส์บราวด์ แยกออกจากกองไปยืนลับดาบอยู่เงียบๆ<br>
ปราการนิรันดรเทรโด คือชื่อป้อมปราการที่เหล่ากรุนวัลด์อยู่ เป็นที่ร่ำลือกันมาแต่โบราณว่าเป็นป้อมปราการที่ไม่วันแตกของสหราชอาณาจักรรูบิโอนา กว่าจะมาถึงวันนี้กองทัพจักรวรรดิก็ลิ้มรสประสบการณ์อันขมขื่นไปแล้วไม่รู้ครั้ง ทหารที่นั่งเรียงรายต่างพากันมั่นใจว่าวันนี้พวกเขาก็จะต้องชนะเหมือนเคย เหล่าทหารผู้อาบแสงแดดแห่งอรุณรุ่ง มีสีหน้าสบายใจ ถึงขนาดที่มีเสียงใครหัวเราะขึ้นมาจากด้านในเสียด้วยซ้ำ แต่ทว่าเสียงหัวเราะนั้นก็เลือนหายไปกับเสียงคำรามสนั่นจากท้องฟ้า<br>
|<br>
...ครืน<br>
เสียงดังลั่นจากเรือรบ กาเลออน ซึ่งลอยอยู่บนท้องฟ้า ครู่ต่อมาก็เกิดระเบิดในกองทหารของราชอาณาจักร เหล่าทหารที่โดนปืนใหญ่ยิงใส่กระเด็นลอยไปราวกับตุ๊กตา ส่วนทหารที่เหลืออยู่ต่างก็พากันวิ่งวุ่นด้วยความหวาดกลัว<br>
ทหารจักรวรรดิบุกจู่โจมที่นั่นแบบสายฟ้าแลบ ทหารราชอาณาจักรที่กำลังถอยหนีก็ลดลงอย่างน่าใจหายในเวลาเพียงครู่เดียว<br>
อาวุธใหม่ของจักรวรรดิอันทรงอำนาจนั้น เพียงพอต่อการทำลายขวัญและการสั่งการของกองทัพราชอาณาจักรซึ่งเกิดการรวมของประเทศเล็กๆ หลายประเทศแล้ว<br>
«ฝ่าบาท ถ้าเป็นแบบนี้ต่อไป ทัพเราเองก็คงจะได้รับความเสียหายอย่างมหาศาลนะขอรับ»<br>
หัวหน้ากองคนหนึ่งรีบร้อนมาหากรุนวัลด์ แม้ทหารลอนส์บราวด์จะไม่ได้โดนปืนใหญ่เข้าไปตรงๆ จึงยังพอควบคุมทัพได้ แต่เหล่าทหารก็ถึงกับวิ่งขาสั่นด้วยความกลัว<br>
«สั่งให้ทหารทุกนายถอยทัพกลับมาซะ ถอยออกมาจากสัตว์ประหลาดนั่น แล้วค่อยรอโอกาส»<br>
«ระ รับทราบแล้วขอรับ!»<br>
หลังจากหัวหน้ากองวิ่งหน้าตาตื่นจากไป กรุนวัลด์ทอดสายตามองกองทหารที่มาปรากฏตรงหน้า ซึ่งเป็นกองทหารที่ยังรับฟังคำสั่งในช่วงโกลาหล ในนั้นมีธงของทหารชุดเกราะอยู่ด้วย รวมไปถึงหน่วยออรอร์อันเลื่องชื่อใต้อาณัติของเจ้าหญิง<br>
หากปราการนิรันดรเทรโดคือ «โล่» เพื่อปกป้องราชอาณาจักรรูบิโอนา เช่นนั้น ทหารชุดเกราะก็คือ «หอก» เพื่อทิ่มแทงศัตรู พลังไฟของพวกเขาโดดเด่นยิ่งกว่าใคร ต่อให้เป็นเรือรบลำยักษ์ก็ไม่น่าจะรอดไปได้แบบไร้รอยขีดข่วน กรุนวัลด์ครุ่นคิดเช่นนั่น<br>
|<br>
...ตูมมมม<br>
...ตูมมมมมมม<br>
การโจมตีจากทหารชุดเกราะเริ่มขึ้นแล้ว เปลวไฟลอยขึ้นไปที่เรือรบยักษ์ แม้เรือรบยักษ์ระดมยิงใส่ทหารชุดเกราะอยู่ แต่ด้วยการเคลื่อนไหวอันเชื่องช้าเนื่องจากขนาดมหึมาทำให้โจมตีพลาดเป้าตลอด ทหารชุดเกราะอาศัยความได้เปรียบจากการเคลื่อนไหว เข้าไปโรมรันกับเรือรบอย่างกล้าหาญ<br>
|<br>
ในที่สุด ควันสีดำก็ลอยออกมาจากกาเลออน และระดับความสูงเริ่มลดลง<br>
«ตกแล้ว!»<br>
«สำเร็จแล้ว!»<br>
เสียงตะโกนโห่ร้องด้วยความยินดีจากทหารราชอาณาจักรที่เคยสิ้นหวังดังก้อง กลับกันขวัญกำลังใจของทหารฝั่งจักรวรรดิก็ลดฮวบ สถานการณ์การรบผลิกผันแล้ว<br>
«ตอนนี้แหละ! บุกเลย!»<br>
กรุนวัลด์เองก็รีบรุดหน้าไปยังที่ที่กาเลออนตก ไม่คิดปล่อยให้ฝ่ายตรงข้ามหนีไปได้ ฆ่าฟันเชือดเฉือนทหารจักรวรรดิตรงหน้า โลหิตของศัตรูย้อมเสื้อคลุมของกรุนวัลด์เป็นสีแดงฉาน ปลายดาบเริ่มบิ่นแทนค่าชดเชยที่ได้ฟาดฟันกระดูกของมนุษย์<br>
|<br>
...ครืนนนน<br>
ในไม่ช้า กาเลออนก็ร่อนลงในระดับที่ทำให้พื้นดินสั่นสะเทือน บนดาดฟ้าเรือโกลาหลไปด้วยทหารราชอาณาจักรและทหารจักรวรรดิ ชีวิตดับสิ้นลงทุกๆ ชั่วอึดใจ<br>
ณ กลางสมรภูมิมีหญิงสาวที่ดูผิดแผกไปจากคนอื่น เธอถือคทาสั่งการรบ แม้ใบหน้าจะเปรอะชุ่มไปด้วยเลือดที่สาดกระเซ็นจนชวนให้นึกสยดสยอง แต่ริมฝีปากของนางกลับเผยรอยยิ้มบางๆ กรุนวัลด์นึกถึงความรู้สึกแบบเดียวกันขึ้นมาได้เล็กน้อย<br>
|<br>
«ยัยผู้หญิง เจ้าคือผู้บัญชาการเรอะ»<br>
เมื่อกรุนวัลด์ถาม ผู้บัญชาการหญิงก็เอียงคอแล้วคลี่ยิ้มอย่างงดงาม<br>
«แล้วเธอคือใคร»<br>
«กรุนวัลด์ ลอนส์บราวด์»<br>
«อ้อ...เธอคือคนคนนั้นนั่นเอง»<br>
สีหน้าของผู้บัญชาการหญิงยังคงเดิม เจ้าหล่อนแย้มรอยยิ้มงดงามกลางกองภูเขาศพจำนวนนับไม่ถ้วน แต่ว่า กรุนวัลด์ก็เป็นเช่นเดียวกับเธอ<br>
«ชีวิตของแก ข้าขอรับไปล่ะ»<br>
เขาพึมพำเช่นนั้น ก่อนจะย่อตัวลงพุ่งเข้าจู่โจม ในพริบตาเดียวกรุนวัลด์ก็มาปรากฏอยู่หน้าผู้บัญชาการหญิง พร้อมฟาดดาบที่เงื้อขึ้นเต็มเหนี่ยว<br>
ขวับ!<br>
ผู้บัญชาการหญิงเรียกโล่น้ำขึ้นมาป้องกันอย่างรวดเร็ว แต่ปลายดาบของกรุนวัลด์ก็ได้สร้างรอยแผลเล็กๆ ให้เธอแล้ว<br>
«หา!»<br>
แม้อยู่ดีๆ จะเจอวิชาที่ไม่คาดฝัน กรุนวัลด์ก็ไม่คิดถอย และยังคงฟาดฟันดาบด้วยความเร็วที่เหนือมนุษย์ต่อไป ทุกครั้งที่ฟันลง โล่น้ำที่คอยป้องกันตัวของผู้บัญชาการหญิงก็เลือนหายไป เธอเริ่มเข้าประชิดตัวขึ้นเรื่อยๆ จนเขาหมดความอดทน<br>
«กรอด!?»<br>
ในที่สุด ผู้บัญชาการหญิงก็ไม่อาจต้านทานการโจมตีอันหนักหน่วงของกรุนวัลด์ได้ เธอล้มลงไปที่หัวเรืออย่างหมดมาด<br>
«ไม่มีที่ให้หนีแล้ว...ตายซะ»<br>
เขาพุ่งจู่โจมอีกครั้งโดยไม่คิดจะปล่อยให้ศัตรูกลับมาตั้งหลัก ร่างของกรุนวัลด์เลือนหายไป พริบตาต่อมาก็ปรากฏขึ้นมาอยู่ตรงหน้า หลังจากนั้นดาบที่กรุนวัลด์ชักออกมาก็แทงทะลุร่างของผู้บัญชาการหญิง<br>
«อึก...»<br>
ผู้บัญชาการหญิงในชุดขาวมองดาบของกรุนวัลด์อย่างไม่เชื่อสายตา แล้วจึงพึมพำขึ้นว่า «....ฉันยัง»<br>
«ยังมีลมหายใจอยู่อีกเหรอ»<br>
กรุนวัลด์ดึงดาบออกมาอย่างรวดเร็ว สัมผัสนั้นต่างไปจากทุกครั้ง เป็นสัมผัสที่แข็งกระด้างไร้ชีวิต<br>
«แก...»<br>
ไม่ใช่มนุษย์หรอกเหรอ ความคิดนั้นแล่นเข้ามาในสมองของกรุนวัลด์ แต่ควรพูดออกไปอย่างไรดี สิ่งที่กรุนวัลด์เคยคร่าชีวิตไปไม่ได้มีแค่มนุษย์เท่านั้น เดียรัจฉาน, ตุ๊กตาจักรกล, สัตว์ประหลาดจาก «น้ำวน» แล้วก็ในตอนนี้ ตัวของเขาเองก็ไม่ใช่ «คน» อีกแล้ว<br>
«ไม่พูดแล้วดีกว่า พอตายไปก็เหมือนๆ กันหมด»<br>
กรุนวัลด์พูดแล้วยิ้ม<br>
|<br>
ฉูด<br>
เสียงชวนขนลุกดังขึ้นจากด้านหลังกรุนวัลด์ที่เงื้อดาบขึ้น เสียงราวกับน้ำเหนียวๆ ไหลออกมา กรุนวัลด์หันหลังขวับเมื่อสัมผัสถึงอันตรายจากสัญชาตญาณ<br>
«...อึ้ก»<br>
ตรงนั้นมีศพหัวขาดที่ไร้แขนข้างหนึ่ง แล้วก็ยังมีศพที่ไม่มีขาพร้อมกับรูขนาดใหญ่บนตัวด้วย ร่างเนื้อที่ไม่ควรจะเคลื่อนไหวได้ ค่อยๆ ลุกขึ้นโงนเงน มุ่งหน้ามาทางกรุนวัลด์ ต่อให้เป็นกรุนวัลด์ผู้เสพย์ติดสัมผัสแห่งความตาย ก็ยังเป็นภาพที่ดูน่าหวาดหวั่นเหลือเกิน<br>
«แก ทำไรลงไป ยัยผู้หญิง»<br>
กรุนวัลด์พูดขึ้นโดยไม่ละสายตาไปจากศพที่กำลังดิ้นไปดิ้นมา เสียงใสราวกับระฆังของผู้บัญชาการหญิงดังก้องกังวานขึ้นจากด้านหลัง<br>
«...ความตาย เธอบอกว่าจะให้ฉันเห็นความตายไม่ใช่เหรอ»<br>
«อะไรนะ...»<br>
«เอาล่ะ เหล่าผู้ตายทั้งหลาย จงให้กำเนิดความตายให้มากขึ้นอีกซะ!»<br>
กรุนวัลด์ตั้งท่าเตรียมดาบ ในขณะเดียวกับที่ผู้บัญชาการหญิงตะโกนลั่น บรรดาศพตรงหน้าเมื่อได้ฟังเสียงนั้นแล้ว ต่างก็ตรงมากรุนวัลด์เป็นทางเดียว<br>
«กรอด...»<br>
กรุนวัลด์ตวัดดาบซัดเอาศพกระเด็นออกไปจำนวนหนึ่ง การเคลื่อนไหวของศพนั้นช้า หากมีแค่คนเดียวคงมีความสามารถทางการรบต่ำ แต่ว่าถ้าถูกล้อมด้วยศพที่ไม่รู้จักกลัว ไม่รู้จักเจ็บจำนวนมหาศาลขนาดนี้ ก็ไม่อาจกวัดแกว่งดาบได้ดั่งใจนึก<br>
มือขวาที่กวัดแกว่งดาบฝังลงไปในท้องของศพ มือขวานั้นถูกรุมกัด เนื้อถูกกัดกินฉีกเป็นชิ้นๆ เมื่อใช้มือซ้ายพยายามจะปาดออก ก็ไปโดนกระดูกของศพเสียบเข้าจนเลือดสาดกระเซ็น ศพแห่เข้ามายิ่งเพื่อดื่มกินเลือดนั้น ร่างกายของกรุนวัลด์ถูกศพเข้ารุมบดขยี้<br>
«..........»<br>
ความตายไล่เข้ามาแล้ว<br>
กรุนวัลด์คิดตอนเจ็บปวดทรมานเมื่อร่างกายถูกรุมทึ้งเป็นชิ้นๆ «ความตาย» อันสนุกสนานที่ตัวเองเป็นคนสร้างขึ้น คราวนี้ถึงคราวตายของตัวเองแล้ว<br>
ความตายมาเยือนอย่างเสมอภาค<br>
ณ ขณะนั้นเอง<br>
กรุนวัลด์หลับตาลง เลือดของตนไหลเจิ่งในปาก กลิ่นคาวเลือดคละคลุ้งในปาก ตอนนั้นเองร่างกายที่ยับเยินก็กลับมามีพลังอีกครั้งในชั่วครู่ จู่ๆ ความกระเสือกกระสนที่จะมีชีวิตรอด ความปรารถนาที่จะเหยียบย่ำผู้อื่นก็เดือดพล่านขึ้นมา<br>
พลังเอ่อล้นขึ้นมาในสมองที่เคยคิดยอมแพ้ไปแล้ว แม้เนื้อถูกฉีกจนขาดวิ่นไปทั้งตัว แขนข้างหนึ่งจะขาดเป็นท่อนๆ แต่ก็ยังขยับได้อยู่<br>
กรุนวัลด์รวบรวมพลังแล้วหมุนตัว สะบัดเหล่าศพที่มารุมทึ้งเขาออก<br>
«เจ้าพวกศพเอ๋ย จงกลับไปเป็นก้อนเนื้อเสีย»<br>
กรุนวัลด์ฟาดดาบที่คว้ามาได้อย่างไรไม่รู้ คลื่นกระแทกจากดาบซัดศพลอยออกไป<br>
กรุนวัลด์หัวเราะขึ้น<br>
แม้สภาพจิตใจจะยอดเยี่ยมเพียงใด แต่ตรงข้ามกันสภาพร่างกายของเขาก็อยู่ในสภาพอันน่าสังเวช แขนขวาเหลืออยู่ถึงแค่ข้อศอกจนไม่สามารถจับดาบได้ ขาข้างหนึ่งบริเวณโคนขาเหวอะจนเห็นกระดูกขาวโพลน<br>
กรุนวัลด์จวนจะกลายเป็นศพด้วยอยู่แล้ว แค่ยืนขึ้นยังเป็นเรื่องยาก การระดมยิงจากทหารชุดเกราะทวีความรุนแรงขึ้น แรงสั่นสะเทือนทำให้พื้นใต้เท้าสั่นไหว กรุนวัลด์เดินโซเซมาจนถึงดาดฟ้าเรือ<br>
กองทหารศพเริ่มกลับมารุมกรุนวัลด์อีกครั้ง หูที่น่าไม่ได้ยินอะไรอีกแล้ว กลับได้ยินเสียงหัวเราะเพราะพริ้งของผู้บัญชาการหญิงมาจากที่ไหนสักแห่ง เมื่อกรุนวัลด์ถือดาบด้วยมือซ้ายที่ยังเหลืออยู่ เมื่อเขาพยายามจะตั้งท่า ระเบิดก็ตกลงมาระหว่างกรุนวัลด์และกองทัพศพพอดี<br>
สติเลือนรางออกไปเรื่อยๆ ด้วยแรงระเบิด กรุนวัลด์ตกลงมาจากดาดฟ้าเรือ ปล่อยร่างกายตกลงมากระแทกพื้นด้วยท่าที่แปลกประหลาด<br>
|<br>
- จบ -<br>","ch03_d.swf","3394_012"
128,1,"ปี 3387 «ธารน้ำแข็ง»",1,"«ยังไม่รู้อีกเหรอว่า กองร้อย A หายไปไหน»<br>
เสียงทุ้มต่ำของมิเลียนดังก้องในห้องซึ่งเงียบสนิท<br>
«ครับ ตอนนี้ก็ยังยืนยันความเป็นไปไม่ได้เลยครับ»<br>
«งั้นเหรอ...»<br>
เมื่อลูกน้องผู้มารายงานข่าวคราวออกไปจากห้อง รอยยิ้มฉายแววเศร้าสร้อยเจือจางผุดขึ้นบนหน้าของมิเลียน เขาหันไปหาเบิร์นฮาร์ทซึ่งยืนอยู่เคียงข้าง<br>
«คิดว่าไง เบิร์นฮาร์ท»<br>
«คงจะไม่ไหวแล้วล่ะ ขืนรอนานกว่านี้ ครามช่วยเหลือก็คงเปล่าประโยชน์»<br>
«ข้าเห็นด้วย...งั้นไปบอกให้ทุกนายเตรียมอาวุธซะ อีก 3 ชั่วโมง...ไม่สิ อีก 2 ชั่วโมง จะเดินทัพ»<br>
«รับทราบ»<br>
«กองร้อย A ไปที่เขตหิมเวศสินะ งั้นน่าจะเตรียมอุปกรณ์กันหนาวด้วยไหม»<br>
«ไม่มีปัญหาหรอก ไม่ได้จะอยู่นานขนาดนั้น»<br>
«งั้นเหรอ นั่นสินะ»<br>
มิเลียนพยักหน้าน้อยๆ ก่อนจะลุกขึ้นตบไหล่เบิร์นฮาร์ทหนึ่งครั้ง<br>
«งั้นก็ เดี๋ยวฉันไปรายงานก่อน ไปช่วยเพื่อนยังไงก็ต้องขออนุมัติก่อนอยู่ดี»<br>
เบิร์นฮาร์ทมองส่งมิเลียนซึ่งเดินออกจากห้องไป ไม่นานเขาเองก็ออกจากห้องตามไปเช่นกัน เพื่อบอกให้ทุกคนเตรียมโจมตี<br>
|<br>
2 ชั่วโมงให้หลังตามกำหนดการของมิเลียนพอดิบพอดี กองร้อย D ซึ่งถูกเลือกให้หน่วยช่วยเหลือ บุกเข้าไปใน <น้ำวน><br>
จากอากาศร้อนอบอ้าวของพื้นที่ทุ่งหญ้า ถูกปกคคลุมไปด้วยน้ำแข็งเย็นเยียบ พายุหิมะพัดบดบังทุกสิ่งที่เห็น ย้อมทุกอย่างในทัศนวิสัยเป็นสีขาวโพลน<br>
แม้แต่คอร์เว็ทท์ซึ่งทนสภาพอากาศอันโหดร้ายได้ ยังไม่สามารถบินด้วยความเร็วสูงสุดได้ ในบรรดาสมาชิกทั้งหมด มีหลายคนที่ไม่อาจซ่อนความตื่นตระหนกที่แผนการช่วยเหลือดำเนินไปไม่ได้ด้วยดีนัก แต่สำหรับผู้มากประสบการณ์อย่างมิเลียน หรือเบิร์นฮาร์ทนั้น ยังคงตั้งสติได้อย่างใจเย็น<br>
«หัวหน้า ด้านหน้าพบสิ่งมีชีวิตคล้ายงูจำนวนมาก กำลังโจมตีเครื่องจักร สันนิษฐานว่านะจะเป็นคอร์เว็ทท์ครับ!»<br>
หลังจากเข้ามาใน <น้ำวน> ได้ราวๆ ชั่วโมงเศษๆ จนพายุหิมะเริ่มอ่อนกำลังลง จึงได้รับรายงาน<br>
«เห็นคนในกองร้อย A ไหม»<br>
«จากตรงนี้ มองไม่เห็นคนเลยครับ แต่ยืนยันลำแสงคล้ายอาวุธเลเซอร์ได้ครับ»<br>
สัตว์ประหลาดดูคล้ายกับปลาหมึก ร่างกายขนาดใหญ่มีหนวดงอกออกมาจากลำตัวจำนวนนับไม่ถ้วน แต่ละเส้นเคลื่อนไหวอย่างอิสระราวกับเป็นสิ่งมีชีวิตตัวอื่น ซ้ำร้ายภายในปากขนาดใหญ่นั้นยังมีเขี้ยวของสัตว์กินเนื้อเรียงรายอยู่ถี่ยิบ<br>
«เข้าไปใกล้ๆ มันแล้วโจมตี ช่วยเหลือกองร้อย A ออกมาให้ได้!»<br>
«รับทราบ!»<br>
คอร์เว็ทท์ร่อนลงอย่างรวดเร็ว สาดกระสุนโจมตีอย่างบ้าคลั่งราวกับเพื่อปลดปล่อยความแค้นและความเครียดทั้งสั่งสมมาจนถึงตอนนี้ สัตว์ประหลาดซึ่งถูกจู่โจมจากบนฟ้าโดยไม่ทันคาดคิด ใช้ทั้งปากทั้งหนวดคลานเลื้อยถอยหนีไปยังหนองน้ำใกล้ๆ แล้วจมหายไป<br>
«เยี่ยม ร่อนลงได้ แต่อย่าลืมสอดส่องรอบๆ ล่ะ»<br>
เมื่อยืนยันจนแน่ใจว่าไม่มีสัตว์ประหลาดอยู่อีกแล้ว ยานคอร์เว็ทท์จึงร่อนลงจอด<br>
|<br>
«ผู้บังคับบัญชามิเลียน!»<br>
เมื่อมิเลียนลงจากคอร์เว็ทท์ ทหารจากกองร้อย A ต่างพากันส่งเสียงร้องต้อนรับ เหลือทหารราว 20 นาย แทบไม่ถึง 1 ใน 3 ของทั้งกองร้อย ข้างๆ พวกเขามียานคอร์เว็ทท์ซึ่งบุบบี้ไปแล้ว กับศพของทหารจำนวนนับไม่ถ้วน<br>
«ผู้รอดชีวิตมีแค่นี้เองเหรอ เฮล์มโฮลทซ์อยู่ไหน»<br>
มิเลียนขมวดคิ้วเข้าหากัน ก่อนจะหันไปวันทยหัตถ์แล้วรายงานให้โจนาส ผู้บังคับบัญชาหมวดสองผู้สั่งการการรบอยู่<br>
«ผู้บังคับบัญชากองร้อยเฮล์มโฮลทซ์ เสียชีวิตในหน้าที่หลังจากพบศัตรูตั้งแต่แรกแล้วครับ ผู้บังคับบัญชาหมวดสี่เองก็พยายามปกป้องคอร์เว็ทท์จน...»<br>
 ความตายของเฮล์มโฮลทซ์ผู้เป็นวีรบุรุษในสนามรบ ย้ำเตือนความอันตรายของน้ำวนแก่มิเลียนอีกครั้งหนึ่ง<br>
«รองผู้บังคับบัญชาอาร์ชิบัลท์ กับหมวดหนึ่งและหมวดสาม จำนวน 22 นาย กำลังไปเก็บรวบรวมคอร์อยู่ครับ»<br>
«งั้นเหรอ...แต่ว่า ดูจากสถานการณ์แล้ว คงเก็บคอร์กันลำบากแน่ๆ เตรียมถอยทัพซะ»<br>
มิเลียนเอ่ย แต่ก่อนที่จะได้พูดอะไรต่อ เขากลับถูกโจนาสตอกกลับ<br>
«แต่...ภารกิจของพวกเราคือการเก็บรวบรวมคอร์นะครับ! ถ้าเป็นแบบนี้ก็เท่ากับว่าความตายของผู้บังคับหมวดกับพวกพ้องต้อง...»<br>
«สงบสติอารมณ์ไว้ เดี๋ยวต้องมีโอกาสอีกแน่ จะเสียกำลังรบไปมากกว่านี้ไม่ได้เด็ดขาด»<br>
«แต่ว่า...»<br>
«วางใจได้ ไม่มีทางทิ้งพวกอาร์ชิบัลท์ไว้หรอก»<br>
«.........»<br>
โจนาสก้มหน้าลงกัดริมฝีปาก เบิร์นฮาร์ทซึ่งจ้อมมองโจนาสมาตลอด จึงพูดราวกับกระซิบว่า<br>
«ฉันจะไปเอง»<br>
«เบิร์นฮาร์ทเหรอ»<br>
«มิเลียน ที่โจนาสพูดมาก็มีเหตุผล ถ้าอาร์ชิบัลท์ล่วงหน้าไปก่อนแล้วล่ะก็ พวกข้าก็ควรจะตามไปสนับสนุนแล้วเก็บคอร์กลับมา»<br>
«เบิร์นฮาร์ท นาย...»<br>
«มิเลียน อยู่รักษาการณ์คอร์เว็ทท์ตรงนี้แล้วกัน หน่วยของข้าจะไปเก็บคอร์เอง»<br>
«เข้าใจแล้ว แต่อย่าฝืนล่ะ เรื่องช่วยพวกอาร์ชิบัลท์สำคัญที่สุดนะ»<br>
«อืม หมวดหนึ่ง ตามข้ามา!»<br>
เหล่าทหารใต้บังคับบัญชาของเบิร์นฮาร์ท รวมแล้ว 16 นาย มุ่งหน้าไปยังใจกลาง <น้ำวน> ใต้พายุหิมะซึ่งโหมกระหน่ำรุนแรงขึ้นทุกที<br>
|<br>
พายุหิมะพัดแรงจนดูคล้ายกับกำแพงสีขาวขวางกั้นพวกเบิร์นฮาร์ทไว้ ทั้งผืนดินหรือท้องฟ้าต่างก็เป็นสีขาวโพลน จนแค่มองหากันก็แทบแย่แล้ว จึงยังไม่เห็นวี่แววทหารกองร้อย A ของอาร์ชิบัลท์ที่ควรจะอยู่ด้านหน้าเลยแม้แต่คนเดียว<br>
หรือควรจะถอยกลับ...<br>
ความคิดเช่นนั้นลอยขึ้นมาในห้วงความคิดของเบิร์นฮาร์ทพร้อมกับเสียงคล้ายแผ่นดินสะเทือนจากด้านหน้า<br>
«ศัตรูเหรอ!?»<br>
เงาดำทะมึนก่อตัวขึ้นหน้าเบิร์นฮาร์ทผู้ตั้งท่าเตรียมพร้อมในทันที รอบร่างกายขนาดใหญ่มีหนวดเคลือบด้วยเมือกเหนียวเหนอะชวนสะอิดสะเอียนเลื้อยพันกันขยุกขยิก ดูแล้วไม่น่าเป็นสิ่งมีชีวิตปกติที่มีทั่วไปเลย<br>
«ไอ้เจ้านี่คือสิ่งมีชีวิตคอร์»<br>
«หา»<br>
กองทัพซึ่งได้ยินเสียงบ่นพึมพำของเบิร์นฮาร์ท ถึงกับร้องตกใจเสียงหลง<br>
«ข้างในตัวของมันมีคอร์อยู่»<br>
คอร์ที่ได้พบในน้ำวนนั้นมีหลากหลายประเภท เนื่องจากเป็นอัญมณีที่คอยค้ำจุนผืนดินเพราะเป็นแหล่งพลังงานหรือแหล่งพลังเวทย์ จึงได้รับการปกป้องอยู่ แต่บางครั้งก็ถูกสิ่งมีชีวิตดุร้ายกลืนลงท้องเข้าไปก็มีเช่นกัน เมื่อต้องสู้รบกับสิ่งมีชีวิตคอร์ มักจะเป็นการสู้รบที่ดุเดือดกว่าปกติเสมอ<br>
«จะ จริงเหรอครับ!?»<br>
นอกเสียจากเบิร์นฮาร์ทแล้ว ไม่มีใครสัมผัสได้เลยว่าเจ้าสัตว์ประหลาดตัวนี้มีคอร์อยู่ เบิร์นฮาร์ทคือผู้ที่มีประสบการณ์และความสามารถเพียบพร้อมซึ่งคนอื่นไม่มี<br>
«ฉันจะเก็บคอร์เอง พวกนายคอยสนับสนุนด้วย»<br>
«หัวหน้า?!»<br>
เบิร์นฮาร์ทกล่าวทิ้งไว้ ก่อนจะยกไรเฟิลขึ้น โจมตีสัตว์ประหลาดเพียงตัวคนเดียว<br>
หนวดหลายเส้นแยกเขี้ยวโจมตีเบิร์นฮาร์ทผู้พุ่งเข้ามาด้วยความเร็วสูงครั้งแล้วครั้งเล่า เบิร์นฮาร์ทตัดหนวดแต่ละเส้นทิ้ง คอยหลบหลีกเล็ดลอดจนเข้าประชิดตัวสัตว์ประหลาดได้<br>
«เยี่ยม อีกแค่นิดเดียว....»<br>
ภาพคอร์เปล่งแสงดำทะมึนอยู่ตรงใจกลางลำตัวของสัตว์ประหลาด สะท้อนบนนัยน์ตาของเบิร์นฮาร์ท การแยกคอร์ออกมาจากตัวสัตว์ประหลาดคือกุญแจสำคัญในการต่อสู้กับสิ่งมีชีวิตคอร์<br>
แค่เข้าไปในตัวมัน ก็จะสามารถจัดการได้โดยไม่ยากนัก<br>
ความคิดนี้จะเรียกว่าประมาทก็ยังไม่ขนาดนั้น เลินเล่อก็ไม่ใช่ แต่เป็นความจริงที่หลังจากเบิร์นฮาร์ทมองหาคอร์เจอแล้ว เขาเผลอละสายตาไปจากการต่อสู้ชั่วพริบตาหนึ่ง<br>
«...ชิ!»<br>
พอสัมผัสได้ว่าขาซ้ายถูกรัดเข้าเสียแล้ว ร่างกายก็โดนกระชากอย่างแรงทันทีจนทรุดลง แม้จะร้อนรนรีบเอาดาบปักพื้นเพื่อยันกายขึ้นใหม่ หนวดจำนวนมากไม่รู้กี่เส้นก็พุ่งตรงมาหาเขาแล้ว<br>
«กรอด....»<br>
เบิร์นฮาร์ทไล่ปัดหนวดออกทั้งๆ ที่ยังล้มลง แต่จำนวนของศัตรูนั้นมีมากจนนับไม่ถ้วน หนวดเส้นหนึ่งพันรอบกายของเขา หนวดอีกเส้นหนึ่งสะกัดขาเขาไว้ได้ ภายในเวลาไม่นานเบิร์นฮาร์ทก็ถูกรัดไว้เรียบร้อย<br>
«หัวหน้า!»<br>
เสียงตะโกนจากเหล่าลูกน้องลอยมาแต่ไกล เหล่าทหารยกปืนไรเฟิลขึ้นเตรียมพร้อมแล้ว แต่ยังเลิกลั่กลังเลที่จะยิงกันอยู่<br>
«ยิงเลย ไม่ต้องห่วง»<br>
เบิร์นฮาร์ทตะโกนสั่งแม้จะมีหนวดเหนียวเหนอะดิ้นไปมาพันรอบกาย<br>
«ยิงเร็วเข้า!»<br>
«ตะ แต่ว่า...ถ้างั้นหัวหน้า»<br>
เบิร์นฮาร์ทถูกยกลอยขึ้น แล้วฟาดลงกับพื้น<br>
«.....อึ้ก!!»<br>
«หัวหน้า!!»<br>
«ยะ ยิงเร็ว...»<br>
ปัง!!<br>
แม้เบิร์นฮาร์ทจะโดนรัดอยู่ เขาก็ยังดิ้นรนบิดตัว จนคว้าไรเฟิลกลับมาได้ เขายิงใส่หนวดที่รัดตน แล้วเล็งไปที่ตัวของสัตว์ประหลาดด้วย<br>
«.....อึ้ก อั้ก»<br>
เมื่อเบิร์นฮาร์ทหยุดยิง หนวดก็พลันรัดเขาแน่นขึ้น สายตาเริ่มพร่าเลือน ซ้ำร้ายยังหายใจแทบไม่ออก แต่ทว่ามือขวาของเบิร์นฮาร์ทก็ยังไม่ปล่อยไกปืน<br>
...ที่นี่ คือที่ตายของข้างั้นเหรอ<br>
ในที่สุดกระสุนปืนก็หมดเกลี้ยง ปืนร่วงหล่นจากมือขวา เช่นเดียวกับสติของเบิร์นฮาร์ทที่ค่อยๆ หลุดลอยออกไป<br>
ตอนนั้นเอง<br>
เสียงวาดตัดผ่านอากาศดังลั่นพร้อมกระสุนจำนวนนับไม่ถ้วนพุ่งเข้าโดนหนวดที่รัดเบิร์นฮาร์ทอยู่ ผู้ยิงเข้าเป้าหนวดที่ดิ้นไปดิ้นได้ตรงเผงอย่างงดงามคือ อาร์ชิบัลท์ผู้บังคับบัญชากองร้อย A<br>
หนวดคลายแรงรัดออก ปล่อยเบิร์นฮาร์ทตกลงมาที่พื้น<br>
«เป็นอะไรรึเปล่า เบิร์นฮาร์ท»<br>
อาร์ทชิบัลท์วิ่งเข้ามาถามเบิร์นฮาร์ท<br>
«อาร์ชิบัลท์ กะจะมาช่วยนาย แต่ดันถูกช่วยไว้ซะได้...»<br>
«ฉันไล่ตามไอ้เจ้านี่อยู่ แต่ดันปล่อยคลาดสายตาไป»<br>
กองทหารของเบิร์นฮาร์ทกับกองทหารของอาร์ชิบัลท์รวมตัวกันเพื่อจัดการสัตว์ประหลาดรยางค์<br>
«รู้ตำแหน่งของคอร์รึยัง»<br>
«อือ อยู่ใต้ขากรรไกร»<br>
«ฉันจะจัดการมันตรงนี้เลย นายพักไปก่อนเถอะ»<br>
อาร์ชิบัลท์ลุกขึ้นยืนเพื่อกลับเข้าสู้สนามรบอีกครั้ง<br>
«อะไร ข้ายังไหว»<br>
เบิร์นฮาร์ทตั้งท่าจะลุกขึ้น แต่จู่ๆ เขาเกิดหน้ามืดอีกครั้ง จนทรุดลงมานั่งคุกเข่า<br>
«หน่วยแพทย์!»<br>
อาร์ชิบัลท์เรียกทหารในหน่วยของตน<br>
«อย่าฝืนสิ ขอยืมทหารก่อนแล้วกัน พักอยู่ตรงนี้ซะ»<br>
อาร์ชิบัลท์เอ่ย ก่อนจะกลับเข้าไปต่อสู้ใหม่<br>
เบิร์นฮาร์ทถูกหน่วยเข้ามาพยาบาล ภาพที่สะท้อนอยู่บนนัยน์ตาของเบิร์นฮาร์ทซึ่งยังหลงเหลือสติอยู่เล็กน้อย คือภาพร่างยักษ์ของศัตรูล้มลง<br>
...ยังไม่ถึงเวลาตายสินะ<br>
เบิร์นฮาร์ทนึกความสูญเสียอันชอบกลขึ้นมาได้ แล้วเขาก็หมดสติไป<br>
|<br>
- จบ -<br>","ch13_c.swf","3387_000"
138,1,"ปี 3386 «ยักษ์»",1,"พื้นดินทอประกายสีเทาหม่นไปสุดเท่าที่ตาเห็น ทั้งอาคารบ้านเรือน ต้นไม้ใบหญ้า ต่างก็ทอแสงหม่นราวกับถูกเคลือบด้วยโลหะ<br>
ยานรบที่ฟรีดริชและบรรดาทหารฝึกหัดนั่งมา ลอยอยู่บนความสูงราว 20 อัลเล<br>
|<br>
สถานที่ที่ฟรีดริชพาทหารฝึกหัดมาฝึกในสนามจริงนั้น ทุกสิ่งทุกอย่างเคลือบไปด้วยโลหะ <น้ำวน> ยักษ์โลหะซึ่งเป็นสิ่งมีชีวิตที่มีอันตรายกำลังปกป้อง คอร์ อยู่ เนื่องจากยักษ์มีขนาดใหญ่ทำให้เคลื่อนไหวได้เชื่องช้า สำหรับทหารในกองทัพแล้วสามารถล้มได้อย่างไม่ลำบากยากเย็นอะไรนัก แต่ยักษ์มีความอึดเหนือปกติ จึงจำเป็นต้องสู้ด้วยกันเป็นกลุ่ม<br>
เหล่าทหารที่พึ่งเคยต่อสู้จริงเป็นครั้งแรกนั้น ทุกนายต่างก็มีสีหน้ากังวลใจเหมือนกัน แม้แต่คนที่ไม่มีใครต่อกรได้อย่าง อาเบล หรือคนสงบเยือกเย็นอย่าง เอวาริสท์ก็เป็นเหมือนคนอื่น<br>
«เฮ้ยๆ มาทำหน้าแบบนั้นตั้งแต่ตอนนี้ ตัวที่ล้มได้จะล้มไม่ได้เอาดิ อาเบล ความคึกตามปกติหายไปไหนหมด»<br>
«ใครกลัวกัน»<br>
อาเบลพูด เคาะดาบเสียงดังอย่างตั้งใจ<br>
«ดีๆ ต้องแบบนั้นสิ ไม่ใช่เรื่องใหญ่อะไรเลย ไอ้เจ้ามิเลียนยังน่ากลัวกว่ายักษ์ตัวอยู่ข้างล่างอีก»<br>
 ฟรีดริชพูดล้อเล่นเรียกเสียงหัวเราะจากทุกคน ดูเหมือนความกังวลจะหายไปหมดแล้ว<br>
«จะว่าไปแล้ว กรุนวัลด์ แมวที่นายพามากองทัพด้วย อยู่รึเปล่า»<br>
ฟรีดริชหันไปคุยกับกรุนวัลด์ซึ่งเป็นคนเดียวที่สีหน้ายังไม่เปลี่ยน แถมยังไม่สนใจเสียด้วยซ้ำ<br>
«ผมไม่ได้เป็นคนพามาครับ»<br>
«แมวตัวนั้น บางทีมาอ้อนฉันด้วยนะ นาย เลี้ยงดีๆ ล่ะ»<br>
«ไม่ใช่แมวของผมครับ»<br>
«ให้ตาย ไม่ใช่ว่าเห็นว่าน่ารักหรืออะไรหรอกรึไง»<br>
ฟรีดริชเช็คแม็กกาซีนของไรเฟิล แล้วยิ้มแห้งๆ กับท่าทีของกรุนวัลด์<br>
«หัวหน้าหมวด ใกล้ถึงจุดลงจอดแล้วครับ»<br>
«เอาล่ะ ทุกคนตรวจดูอาวุธกันซะ»<br>
ด้วยคำสั่งของฟรีดริช ความกังวลที่เคยหายไปแล้วครั้งหนึ่งก็เกิดขึ้นอีกครั้งในยานรบ<br>
ฟรีดริชมองท่าทีเหล่านั้นอย่างพึงพอใจ<br>
|<br>
ยานรบลงจอด เหล่าทหารฝึกหัดลงมายืนบนพื้นดิน เป็นครั้งแรกที่มาขึ้นฝั่งตรง <น้ำวน> ทหารทุกนายหน้าดำคร่ำเครียดด้วยความกลัวและความตื่นเต้น<br>
«ฉันจะนำหมวด ไปยังคอร์ หน้าที่ของพวกนายคือคุ้มกันยานรบ ถ้าเสียยานรบจะกลับไปอีกฝั่งหนึ่งไม่ได้ ฝากด้วยล่ะ»<br>
«รับทราบครับ!»<br>
«เยี่ยม งั้นก็เดินหน้าได้ กำหนดการกลับคืออีก 3 ชั่วโมง ไว้เจอกัน»<br>
ฟรีดริชพูดด้วยน้ำเสียงสบายๆ ก่อนจะขึ้นยาน อาร์เซนอล แคริเออร์ ไปพร้อมกับทหารหมวด D2 มุ่งหน้าไปยังกลาง <น้ำวน><br>
บนฝั่งเหลือทหารฝึกหัด 6 คนประกอบด้วย อาเบล, เลออน, เอวาริสท์, ไอแซค, กรุนวัลด์, เบลซ กับทหารในหมวดสื่อสาร 1 คน เหล่าเด็กหนุ่มทอดมองทิวทัศน์ของโลกคู่ขนานอย่างกังวล ทุกสิ่งทุกอย่างถูกย้อมด้วยสีเทา โลกที่ยักษ์เหล็กอยู่ ที่นี่นั้นมนุษย์ต่างหากคือคนจากต่างโลก เหล่าทหารฝึกหัดที่ยังไม่เคยสู้รบจริง มองทิวทัศน์ซึ่งไม่มีทางมีบนโลกปกติ แล้วรู้ซึ้งตระหนักถึงเรื่องนั้นอย่างแจ่มแจ้ง<br>
|<br>
หลังจากพวกฟรีดริชออกเดินทางก็ผ่านมาแล้ว 2 ชั่วโมง เหล่าทหารฝึกหัดที่เคยกังวลก็เริ่มชินกับบรรยากาศ กลับมามีท่าทีเหมือนเดิม อาเบลกับเลออนแต่งตั้งตัวเองเป็นตำแหน่ง «ลาดตระเวน» จึงตั้งใจจะออกห่างจากยานรบ<br>
«อย่าไปไกล หน้าที่ของพวกเราคือคุ้มกันตรงนี้ไม่ใช่รึไง»<br>
«เออสิ เพราะงั้นถึงได้ต้องลาดตระเวนดูว่ามีศัตรูรึเปล่าไม่ใช่เรอะ»<br>
«จุดยุทธศาสตร์แบบนี้ มองเห็นได้จากที่ไกล เพราะงั้นถึงได้มาลงจอดที่นี่ไงล่ะ»<br>
«ว่าไงนะ!?»<br>
ความเห็นของอาเบลและเอวาริสท์แตกต่างกันเช่นเคย เบลซมองทั้งสองอย่างเป็นห่วง กรุนวัลด์หันไปเตรียมไรเฟิลราวกับไม่คิดว่าเป็นเรื่องของตน<br>
ไม่รู้ว่าเพราะอยู่ใน <น้ำวน> จึงเพี้ยนไปแล้วหรือเปล่า คราวนี้อาเบลยอมเลิกราไปง่ายๆ อาเบลนิ่วหน้าคิ้วขมวดทอดมองไปไกล แล้วจู่ๆ ก็เปลี่ยนสีหน้าไปทันที<br>
«ฮะ เฮ้ย...อะไรไม่รู้กำลังมาจากฝั่งโน้น»<br>
«อะไรนะ!?»<br>
ทุกคนร้องเสียงดังเมื่อได้ยินอาเบลพูด เมื่อไปยังทิศที่อาเบลชี้ ก็เห็นยักษ์ซึ่งมีร่างกายเป็นโลหะกำลังมุ่งตรงมาอยู่ไกลๆ<br>
«...เดี๋ยวพวกครูฝึกก็จะกลับมาแล้วแท้ๆ»<br>
«พูดอะไรของแก นี่มันเป็นเวลาโชว์ความสามารถแล้วนะเฟ้ย!»<br>
อาเบลหันสั่งสอนเบลซผู้กำลังก้มหน้างุด เอวาริสท์เองก็เห็นด้วย<br>
«ออกห่างจากยานรบกันสักหน่อยก่อนเถอะ ออกไปรอสู้มันตรงนั้น»<br>
เขาเสนอแผนการ ซึ่งทุกคนเห็นด้วย ทหารทุกนายยกไรเฟิลขึ้นมาเตรียมสกัดกั้นยักษ์<br>
|<br>
ยักษ์ซึ่งดูเฉื่อยชากลับมาถึงพวกเขาเร็วกว่าที่คาดไว้นัก<br>
«กรอด เอาไปกินซะ!»<br>
«ไอแซค ยิง!»<br>
เหล่าทหารฝึกหัด กระหน่ำยิงไรเฟิลไม่หยุด แต่กับยักษ์ซึ่งมีร่างกายเป็นเหล็กนั้นแทบไม่ได้ผลอะไรเลย ยักษ์ไม่สะเทือนแรงกระทบจากกระสุน เข้าประชิด แล้วโจมตีอาเบลซึ่งอยู่ใกล้ที่สุด<br>
ตู้ม<br>
«โดนที่ไหนฟะ!»<br>
ยักษ์วาดมือผ่านอากาศตรงที่อาเบลเคยอยู่ อาเบลหลบไปด้านข้าง อ้อมไปดักด้านหลังของยักษ์<br>
«จะซัดให้คว่ำเลย!»<br>
ปัง ปัง ปัง ปัง ปัง<br>
อาเบลระดมยิงกระสุนลงกลางหลังยักษ์ แต่มันก็ดูไม่สะทกสะท้านอะไรแม้แต่น้อย<br>
«ไอ้นี่มันอะไรเนี่ย ปืนเด็กเล่นพรรค์นี้ไม่มีเห็นจะมีประโยชน์»<br>
อาเบลสบถหลังหลบแขนยักษ์ซึ่งฟาดลงมาใส่เขาอีกครั้ง เขาทิ้งปืน เปลี่ยนมาใช้ดาบแทน<br>
«อาเบล เข้าไปโจมตีคนเดียวก็เปล่าประโยชน์!»<br>
«หนวกหู อย่ามาสั่ง...เหวอ»<br>
«อาเบล!»<br>
อาเบลซึ่งหลบได้อย่างสวยงามมาตลอด โดนจับขาจนลมกลิ้ง ฝ่ามือของยักษ์เข้ามาใกล้ขึ้นเรื่อยๆ<br>
«อันตราย!»<br>
เสี้ยววินาทีก่อนที่อาเบลจะถูกบดขยี้ กรุนวัลด์พุ่งไปแบบเสี่ยงชีวิตตัวเองจนช่วยได้แบบหวุดหวิด<br>
«อะไร แค่แรงเยอะเองเรอะ»<br>
«กรอด ได้คนอย่างแกมาช่วยนี่มัน!»<br>
อาเบลสบถแล้วลุกขึ้นยืน<br>
«ไม่ต้องขอบคุณก็ได้»<br>
กรุนวัลด์หันกลับไปเผชิญหน้ากับยักษ์ด้วยสีหน้าเรียบเฉย<br>
«เล็งตรงไหน เอวาริสท์»<br>
กรุนวัลด์หันไปถามเอวาริสท์<br>
«ขา ทำลายหัวเข่าของมันทิ้งเถอะ»<br>
«ได้ ฉันจะล่อมันเอง รอจังหวะนั้นไว้!»<br>
อาเบลร้องขึ้น ไม่รู้เพราะอยากแก้มือจากเมื่อกี้หรือเปล่า<br>
«...ระวังตัวด้วยอาเบล»<br>
อาเบลกำดาบแน่น เข้าไปปะทะกับยักษ์ ในขณะเดียวกัน ปากกระบอกไรเฟิลของอีก 5 คนที่เหลือระดมยิงเข้าที่หัวเข่าของยักษ์<br>
ยักษ์ยังคงไม่สนใจกระสุนปืน หันมาไล่โจมตีแต่อาเบล อาเบลเองก็รวบรวมสมาธิอยู่กับการหลบฝ่ามือของยักษ์อย่างเดียวโดยไม่โจมตี<br>
«...ยังอีกเหรอ»<br>
ทุกคนเปลี่ยนแม็กกาซีนไรเฟิล พอยิงจนหมดแม็กอีกครั้ง จู่ๆ การเคลื่อนไหวของยักษ์ก็เปลี่ยนไป ตอนที่เกือบจะฆ่าอาเบลได้ จู่ๆ ตัวของมันก็เซ<br>
ร่างขนาดใหญ่ของยักษ์ล้มตึงลงไปพื้นสีเทา หัวเข่าข้างซ้ายเว้าแหว่งไปอย่างน่าสังเวช แม้แขนและขาขวาจะยังขยับได้ แต่ก็ไม่น่าจะลุกขึ้นยืนได้อีกแล้ว<br>
«ในที่สุด...»<br>
อาเบลไม่เก็บซ่อนความเหนื่อยล้า เขารับมือกับยักษ์มาตลอด 30 นาที หลบการโจมตีซึ่งหากโดนเข้าไปทีเดียวคงตายคาที่มาตลอด แต่ว่าเขาก็แสดงความกล้าหาญและความสามารถเหนือคนปกติให้เห็นแล้ว<br>
«ให้ตาย ในที่สุดก็...»<br>
อาเบลบ่นพึมพำไม่ทันจบประโยคสีหน้าก็แข็งทื่อขึ้น ไกลออกไปสุดเท่าที่ตาเห็น มียักษ์จำนวนไม่น้อยกำลังมุ่งหน้ามาทางนี้<br>
«...เอาจริงดิ»<br>
เลออนพึมพำด้วยสีหน้าสิ้นหวัง แม้อาเบลกับไอแซคจะไม่ได้พูดอะไรแต่ก็แสดงสีหน้าแบบเดียวกันออกมา<br>
«หนีไปด้วยยานรบเถอะ»<br>
เบลซเสนอให้ถอยทัพ<br>
«...อย่าพึ่งยอมแพ้สิ เดี๋ยวครูฝึกก็จะกลับมาแล้ว แค่ทนจนกว่าจะถึงตอนนั้น»<br>
เอวาริสท์บีบคั้นเสียงเล็ดรอดไรฟันที่กำลังขบแน่น ไอแซคยกไรเฟิลขึ้นมาเตรียมเป็นการตอบรับคำนั้น<br>
อีก 4 คนที่เหลือเมื่อเห็นท่าทีของทั้งสอง นิ่วหน้าเคร่งขรึมแล้วหยิบอาวุธของแต่ละคนขึ้นมา<br>
ตอนนั้นเองก็เกิดระเบิดขึ้นรอบๆ ยักษ์ที่กำลังเดินมาทางนี้อยู่ ยักษ์แต่ละตัวไม่อาจทานแรงระเบิดได้ ล้มระเนระนาดไปทีละตัวสองตัว อีกฟากของเขม่าควันเผยเงาของยาน อาร์เซนอล แคริเออร์ ให้เห็น<br>
อาร์เซนอล แคริเออร์คือยานบินโดยสารของกองทัพโดยเอนจิเนียร์ มีอุปกรณ์เก็บคอร์ติดตั้งอยู่ แม้จะโดยสารได้ไม่กี่คน แต่ก็มีอาวุธอานุภาพสูงติดตั้งอยู่ ไม่มีสิ่งใดต้านทานพลังทำลายของยานลำนี้ได้<br>
«ครูฝึก!»<br>
«กลับมาแล้ว!»<br>
เหล่าทหารฝึกหัดร้องต้อนรับ ยานอาร์เซนอล แคริเออร์ซึ่งลงจอดใกล้ๆ พวกเขา ฟรีดริชออกมาจากด้านใน<br>
«พวกนาย อดทนได้ดีมาก»<br>
«ครูฝึก คอร์ล่ะครับ...»<br>
«เออ เก็บมาได้อย่างปลอดภัยแล้ว ทุกนาย ขึ้นยานรบซะ จะกลับกันแล้ว»<br>
«รับทราบ!»<br>
|<br>
บนยานรบขากลับ เหล่าทหารฝึกหัดซึ่งได้รับการปลดปล่อยจากความเครียดต่างก็พากันตกอยู่ในห้วงนิทรา ฟรีดริช เมื่อเห็นเช่นนั้น ก็แย้มรอยยิ้มอย่างอบอุ่นแบบเดียวกับขามา<br>
|<br>
- จบ -<br>","ch14_c.swf","3386_003"
39,1,"ปี 3395 «จู่โจม»",1,"วันรุ่งขึ้นหลังจากตัดสินใจว่าจะออกจากมิลิคาเดียร์ ก็มีคนมาเคาะประตูที่ห้องของอาเบล<br>
«เข้าไปนะ»<br>
เป็นเสียงของเจดนั่นเอง<br>
«จะไปแล้วเหรอ»<br>
«อืม ข้าต้องตามหาเลออนน่ะ หมอนั่นไม่ใช่พวกชอบผิดสัญญา อาจจะเกิดอะไรขึ้นกับหมอนั่นก็ได้»<br>
«เหรอ...»<br>
«ขอบใจนะ»<br>
อาเบลยื่นมือไปให้<br>
«ถ้ากลับมาที่นี่อีกก็แวะมานะ เอ่อ ถึงจะไม่ใช่ที่สวยงามน่าแวะเท่าไรก็เถอะ»<br>
«อืม แล้วจะแวะมานะ»<br>
ทั้งสองคนจับมือกัน แล้วเจดก็ออกจากห้องไป<br>
ถึงจะเป็นระยะเวลาสั้นๆ แต่อาเบลก็รู้สึกเสียดายที่ต้องบอกลาเจด สิ่งที่ตนรู้สึกได้จากเด็กชายคนนั้น อาจจะมีอะไรให้ชวนนึกถึงตัวเองสมัยก่อนก็เป็นได้<br>
ตอนที่คิดเรื่องนั้นไปพลางจัดของเสร็จนั้นเอง<br>
ที่มีเสียงร้องตะโกนดังเข้ามาจากนอกหน้าต่าง<br>
«เกิดเรื่องใหญ่แล้ว! มีการบุกโจมตี!»<br>
«อย่าไปที่สลัมนะ! เดี๋ยวจะตายกันหมด!»<br>
«ห้ามเข้าไปใกล้เด็ดขาดนะ! แก๊สพิษอาจจะยังไม่จางก็ได้!»<br>
มีเรื่องเกิดขึ้นที่สลัม อยู่ๆ อาเบลก็คิดว่าเจดจะเข้าไปพัวพันด้วยรึเปล่า<br>
«เฮ้ย คุณ ไปทางนั้นไม่ได้นะ»<br>
เจ้าของโรงแรมร้องห้ามอาเบลที่ทำท่าจะมุ่งหน้าไปทางสลัมไว้<br>
«ไม่เป็นไรน่า แค่ไปดูลาดเลานิดหน่อยเอง»<br>
ถึงเขาจะมีเป้าหมายว่าจะตามหาเลออน แต่ก็ไม่ได้รีบร้อนเดินทางนัก นอกจากนี้ เขายังห่วงความปลอดภัยของเจดด้วย<br>
|<br>
พอเข้าใกล้เขตสลัม ก็พบทหารประจำเมืองจำนวนมากเคลื่อนตัวเข้าใกล้บริเวณนั้น เท่าที่ฟังข้อมูลมาจากทหารเลือดร้อนคนหนึ่งเหมือนว่าที่สลัมตอนนี้เต็มไปด้วยแก๊สพิษ จนใครก็เข้าไปไม่ได้ ส่วนเขตที่ถูกโจมตีมีเพียงแค่เขตเดียว แต่คนในเขตนั้นก็ตายเกือบหมดแล้ว<br>
«...เจ้าเจด คงไม่ถูกลากเข้าไปพัวพันด้วยหรอกนะ»<br>
พอพึมพำแบบนั้นแล้วหันหลังกลับ เขาก็เห็นใบหน้าคุ้นตาอยู่ในกลุ่มคนมุง พอเห็นร่างนั้น อาเบลก็ยิ้มออกมาโดยไม่รู้ตัว<br>
«เจด ไม่เป็นไรใช่มั้ย»<br>
«อืม ผมอยู่ระหว่างทางกลับพอดีน่ะ»<br>
สีหน้าของเจดเปี่ยมไปด้วยอารมณ์โกรธแค้น ขนาดอาเบลเองก็ถูกจ้องด้วยความโกรงเคือง<br>
«พรรคพวกถูกเล่นงานงั้นเหรอ»<br>
«ใช่ ทั้งเจ้าซีค ทั้งเมลิซซ่าก็ได้ยินว่าถูกเล่นงานหมด ดันมาถูกเล่นงานตอนที่ออกไปแค่แป๊บเดียวซะได้ ผมต้องกลับไป»<br>
เจดพูดด้วยน้ำเสียงที่ราวกับเค้นรอดไรฟัน มือทั้งสองข้างกำแน่น จนมีเลือดซึมออกมาเล็กน้อย<br>
«...งั้นเหรอ»<br>
ท่าทางแบบนั้นทำให้อาเบลนึกถึงเรื่องสมัยก่อน สมัยที่ยังอยู่ในกองทัพ เขาเองก็คร่ำครวญและเสียใจกับความตายของเพื่อนเช่นกัน เจดคงยังไม่สูญเสียความซื่อตรงในการแสดงความรู้สึกไปกระมัง<br>
«อาจจะยังมีคนที่ยังรอดอยู่ก็ได้ ผมต้องรีบไป»<br>
«อย่าเลย แบบนี้ต่อให้มีกี่ชีวิตก็ใช้ไม่พอหรอก ปล่อยให้พวกทหารพวกนี้จัดการเถอะ»<br>
«จะปล่อยให้ไอ้พวกนั้นจัดการได้ไงเล่า»<br>
พอพูดแบบนั้นแล้วเจดก็อ้อมหลังกองทหารทำท่าจะมุ่งไปยังสลัม แต่อาเบลขวางทางไว้เสียก่อน<br>
«ใจเย็นหน่อย เจด การเคลื่อนไหวโดยไม่รู้ตัวศัตรูน่ะมันอันตรายนะ»<br>
«ไม่เกี่ยวกับคุณซะหน่อย! ที่นี่เป็นเมืองของผมนะ! ผมจะปกป้องเอง»<br>
เจดเดือดดาลเต็มที่<br>
«แกจะทำอะไรได้ เจด»<br>
«...ผมยังไม่ได้แสดงพลังให้คุณดูสินะ ผมไม่แพ้ใครหรอก»<br>
อาเบลรู้สึกราวกับว่าความรู้สึกของเจดวูบหายไปจากใบหน้า<br>
«...ถอยไปสิ ผมจะแสดงพลังให้คุณดูตรงนี้เอง»<br>
อาเบลรู้สึกได้ถึงความกลัวบางอย่างจากอารมณ์และความรู้สึกของเจด เป็นความรู้สึกที่ไม่ได้รู้สึกมานานหลังออกจากกองทัพ<br>
«เข้าไปแล้ว ไปสิ แต่ว่า ต้องให้ข้าไปด้วย»<br>
ไม่ว่ายังไงเขาก็คิดว่าปล่อยเด็กคนนี้ไปคนเดียวไม่ได้<br>
«จะทำอะไรก็ตามใจ!»<br>
ทั้งคู่ออกห่างจากประตูที่ทหารยามเฝ้าอยู่ แล้ววิ่งไปยังทางลัด<br>
|<br>
เจดออกปากถามอาเบลพลางวิ่งไปข้างหน้า<br>
«คุณบอกว่าจะออกจากเมืองนี้ไม่ใช่เหรอ ทำไมถึงตามผมมาล่ะ»<br>
«ก็ไม่ได้จะรีบเดินทางสักหน่อยนี่นา»<br>
แล้วก็ อาเบลพูดต่อ<br>
«ให้ทำเป็นไม่รู้ไม่เห็นก็ไม่ใช่นิสัยข้าด้วย»<br>
«ถ้าอยู่กับผมจะไม่ได้ตายดีหรอกนะ»<br>
«เรื่องตายน่ะช่างเถอะ ที่สำคัญคือการมีชีวิตอยู่ต่างหาก»<br>
พอฟังคำของอาเบลแล้ว เจดก็เงียบลง แล้วมุ่งไปข้างหน้า<br>
|<br>
ชายหนุ่มคนหนึ่งที่เจดรู้จักพุ่งออกมาขวางหน้าทั้งสองคนที่กำลังวิ่งอยู่<br>
«เจด! พวกนั้นยังอยู่ ตอนนี้พวกมันกำลังไปทางตะวันออกแล้วจะฆ่าทุกคน»<br>
«บ้าเอ๊ย! ไอ้พวกเวร! พวกมันจะทำเรื่องแบบนี้ไปเพื่ออะไรกัน»<br>
«เจด ท่าทางคนร้ายจะตามหานายอยู่นะ พวกที่ยังรอดอยู่บอกมา ว่ามันถามลักษณะกับพลังของนายน่ะ»<br>
«ถ้ามีเป้าหมายอยู่ที่ผมล่ะก็ ผมจะเป็นคู่มือให้ซึ่งๆ หน้าแท้ๆ แต่ดันพาคนอื่นเข้ามายุ่งด้วย»<br>
«อันตรายนะเจด หนีไปดีกว่า»<br>
«ไม่ได้ โดนเล่นงานมาขนาดนี้แล้วจะหนีไปไม่ได้ นายพาคนที่ยังรอดทุกคนออกไปจากเมืองที»<br>
พอเจดพูดกับชายหนุ่มคนนั้นจบ ก็มุ่งหน้าไปยังทิศตะวันออกที่ผู้บุกรุกอยู่พร้อมกับอาเบล<br>
|<br>
«พวกนั้นเหรอ»<br>
เบื้องหน้าทั้งคู่ที่หลบอยู่ใต้เงาของอาคารที่เกือบจะพังถล่มลงมานั้นมีร่างของผู้ชายสวมหน้ากากและใส่เสื้อคลุมท่าทางน่าสงสัย เลยออกไปไม่ไกลก็เห็นหญิงสาวร่างเล็กยืนมองบริเวณรอบๆ อยู่<br>
«...คนใส่แว่นประหลาดกับ ผู้หญิงหนึ่งคน»<br>
เจดพูดกับอาเบลที่ขมวดคิ้วแน่น จ้องเขม็งไปทางชายคนนั้น<br>
«...หมอนั่น! ไม่น่ะ ไม่น่าเป็นไปได้»<br>
«รู้จักด้วยเหรอ»<br>
«คนรู้จักน่ะ... แต่ข้านึกว่าหมอนั่นตายไปแล้ว»<br>
เดิมทีผู้ชายคนนั้นน่าจะบุกเข้าไปใน <ดิ อาย> แล้วไม่ได้กลับมา แต่เขากลับอยู่ที่นี่<br>
«ถ้าหมอนั่นไม่ใช่วิญญาณ ข้าก็มีเรื่องต้องถามหมอนั่น เจ้าผมแดงนั่นปล่อยให้ข้าจัดการเอง»<br>
«ถ้าพวกนั้นเป็นคนร้ายล่ะก็ ต่อให้เป็นคนรู้จักของคุณผมก็ไม่ปรานีหรอกนะ»<br>
«เออ รู้แล้ว แต่ก่อนอื่นให้ข้าไปก่อน เจ้ารออยู่ที่นี่»<br>
«เข้าใจแล้ว»<br>
«ถ้าผู้หญิงทำอะไรก็ลงมือได้เลย»<br>
อาเบลทิ้งเจดไว้ตรงนั้น แล้วค่อยๆ เดินเข้าไปหาชายคนนั้นจากจุดที่ห่างออกไป<br>
ชายผมแดง สวมแว่นดำ และถือกระเป๋าใบใหญ่คนนั้นสังเกตเห็นอาเบลปรากฏตัวออกมาจึงถอดหน้ากากออก<br>
«ไง อาเบล บังเอิญจังนะ มีอะไรล่ะ»<br>
ชายหนุ่มส่งเสียงทักง่ายๆ ราวกับแค่ไม่ได้พบกันมาไม่กี่วัน<br>
«พวกแกเป็นคนจัดการหมดนี่เลยเหรอ»<br>
«หมายถึงการฆ่าเชื้อโรคที่นี่น่ะเหรอ ก็แถวนี้หมดสกปรกไปหมดน่ะเลยคิดว่าถ้าจะให้ของที่หาอยู่โผล่ออกมาเนี่ย ใช้วิธีนี้ดีที่สุด»<br>
«ข้าคิดว่าเจ้าตายไปแล้วซะอีก»<br>
«ก็นะ มันมีอะไรหลายอย่างน่ะ จริงด้วย ถ้าว่างอยู่ก็มาช่วยกันหน่อยสิ»<br>
อาเบลชักดาบออกมาช้าๆ<br>
«ที่นี่เป็นที่อยู่ของมนุษย์ ไม่ใช่น้ำวน ที่แกทำอยู่มันก็แค่การฆาตกรรมหมู่เท่านั้น»<br>
«สำหรับฉันแล้วก็เหมือนกันนั่นแหละ นายมันเกะกะ เพราะงั้นฉันจะแค่จัดการนายก็พอ»<br>
«วางกระเป๋านั่นลงซะ แล้วจากไปเงียบๆ ซะดีๆ»<br>
«ปากกล้าขึ้นมาแล้วนี่ อาเบล ฉันไม่ฟังคำสั่งของนายหรอก»<br>
ชายผู้นั้นสวมหน้ากากอีกครั้ง แล้วเริ่มถอยห่างออกจากอาเบล<br>
«ใครจะยอม!»<br>
อาเบลถือดาบไว้แล้วพุ่งเข้าประชิดอีกฝ่ายในคราวเดียว เขาแกว่างดาบไปทางซ้ายที ขวาที ซ้ำไปซ้ำมา เขาฟาดดาบเร็วขนาดหลงเหลือเป็นภาพติดตา ราวกับเขากำลังใช้ดาบจำนวนนับไม่ถ้วนพร้อมกัน<br>
«ชิ!?»<br>
ชายคนนั้นไม่อาจรับเพลงดาบที่ราวกับร่ายรำของอาเบลได้ จนถูกฟันเข้าที่ไหล่ ทำให้กระเป๋าหลุดมือไป<br>
«ยอมแพ้ซะ เอ็นจิเนียร์ แกไม่มีทางชนะหรอก»<br>
«อย่าผยองนักนะ เจ้าหนู»<br>
พอพูดแบบนั้นแล้ว ชายผู้นั้นก็ล้วงมือเข้าไปในกระเป๋าเสื้อ เขาเหลือบมองมายังอาเบลอยู่อยู่ในท่าระวังภัยแล้วหัวเราะเล็กน้อย แล้วหยิบหลอดทดลองออกมาก่อนจะกรอกเข้าปากตนเองอย่างรวดเร็ว<br>
«ฉันจะสอนให้เองว่าต่อหน้าการวิจัยของฉัน พลังอัศวินของนายก็เป็นได้แค่ของเด็กเล่น»<br>
รอยยิ้มของรอสโซ่นั้น เต็มไปด้วยร่องรอยของความบ้าคลั่งอย่างชัดเจน<br>
|<br>
- จบ -<br>","ch04_d.swf","3395_003"
148,1,"ปี 3378 «สูญเสีย»",1,"«เด็กดี อดทนอีกหน่อยนะลูก เดี๋ยวก็หายแล้ว»<br>
ท่ามกลางความมืดยามค่ำคืน มาร์กรีตกอดลูกที่ห่อผ้าไว้แนบแน่น แล้วรีบจ้ำเดินอย่างรวดเร็ว ผมของเธอกระเซอะกระเซิงและหน้าซีด ทว่า มีเพียงแต่สายตาของเธอเท่านั้นที่เป็นประกาย คอยสอดส่องรอบข้างอย่างไม่หยุดหย่อน หากมีใครเห็นสีหน้าท่าทางอันน่ากลัวเช่นนั้น คงตกใจว่าเป็นคดีอะไรสักอย่างเป็นแน่<br>
«อีกนิดเดียว อีกนิดเดียวเท่านั้นนะ เด็กดี»<br>
มาร์กรีตส่งเสียงรำพึงเช่นนั้นซ้ำไปมา และมีเสียงเล็ดรอดออกจากห่อผ้านั้นราวกับกำลังตอบสนองคำพูดของเธอ<br>
|<br>
มาร์กรีตถึงสถานีวิจัยโดยปลอดภัย<br>
«ไม่มีใครสนใจเรื่องของเราแน่นอน...»<br>
เสียงกระซิบนั้นราวกับจะบอกตัวเองให้เชื่อ มาร์กรีตเข้าไปในสถานีวิจัย ในนั้นมีนักวิจัยที่ช่วยมาร์กรีตทำการวิจัยรออยู่<br>
«พาตัวมาได้แล้ว เริ่มกันเลยเถอะ»<br>
นักวิจัยพยักหน้า แล้วแกะห่อผ้าเด็กออกให้นอนใน «เปลกล่อมเด็ก» จากนั้นก็ค่อยๆ ต่อหลอดและขั้วไฟฟ้าไปยังร่างนั้น ถึงจะเป็นเรื่องที่จำเป็น แต่การที่ต้องเห็นลูกของตนถูกติดเครื่องมือแบบนั้น เป็นภาพที่ผู้เป็นแม่ทนดูไม่ได้จริงๆ หยดน้ำตารื้นขึ้นมาในตาของมาร์กรีต<br>
«...ไม่ได้นะ มาถึงขนาดนี้แล้ว»<br>
ถ้าทำสำเร็จก็จะรอด สามคนพ่อแม่ลูก จะสามารถมีชีวิตอยู่ด้วยกันอย่างสงบสุขได้<br>
«เตรียมพร้อมเรียบร้อยแล้วครับ»<br>
«....เริ่มได้»<br>
เมื่อปิดฝา «เปลกล่อมเด็ก» เสียงร้องไห้ก็เบาลง มาร์กรีตสับคันโยกโดยที่สีหน้าไม่เปลี่ยนแปลง «เปลกล่อมเด็ก» เริ่มสั่น และส่งเสียงหึ่งเบาๆ ราวกับเสียงปีกแมลง<br>
«เดินเครื่องสำเร็จ สังเกตการณ์ความคืบหน้าได้»<br>
|<br>
«เปลกล่อมเด็ก» นั้นทำงานได้อย่างดีเยี่ยม หากเป็นอย่างนี้ต่อไปจะช่วยชีวิตลูกได้แน่นอน หน้าซีดขาวของมาร์กรีตเริ่มมีสีเลือดฝาดแต้มกลับขึ้นมา ไม่ว่าผลของการทดลองนี้จะทำให้เกิดอะไรขึ้น ก็ไม่เกี่ยวกับมาร์กรีต สำหรับเธอแล้ว การช่วยชีวิตลูกคือทุกสิ่งทุกอย่าง<br>
|<br>
การเดินเครื่อง «เปลกล่อมเด็ก» ผ่านไปราวหนึ่งชั่วโมง มาร์กรีตลุกขึ้นไปดูท่าทางของลูก ทันใดนั้น<br>
«หยุดแค่นั้นแหละ! ทุกคนห้ามขยับ!»<br>
เสียงเปิดประตูดังสนั่น ตามด้วยเสียงตะโกนของผู้ชาย<br>
«เจ้าหน้าที่มา!»<br>
นักวิจัยชายร้องขึ้น<br>
เมื่อมาร์กรีตหันไปมอง ก็พบกับร่างของทหารกำลังถือปืนอยู่ห้าคน ไม่มีทางที่นักวิจัยไร้อาวุธจะต่อกรได้เลย<br>
«ทุกคนหยุด แล้วหมอบลงกับพื้นซะ!»<br>
ทำไมกัน อีกแค่นิดเดียวแท้ๆ ทำไมต้องมาขัดขาวกันตอนนี้ด้วย มาร์กรีตไม่สนใจคำของเจ้าหน้าที่ แต่กลับดำเนินการต่อไป<br>
«หมอบลงเร็วๆ ยัยนี่ อยากจะโดนยิงที่นี่รึไง»<br>
«อึก...»<br>
«มาร์กรีต....ทำตามที่เขาบอกเถอะ»<br>
«โยเซฟ!?»<br>
ตาของมาร์กรีตเบิกกว้างด้วยความสิ้นหวัง<br>
«หรือว่า...เป็นคุณเองอย่างนั้นเหรอ...»<br>
«....ใช่แล้ว»<br>
โยเซฟที่มีสีหน้าเหนื่อยล้าตอบออกมาด้วยเสียงอันเบา โดยไม่สบตากับมาร์กรีตเลย<br>
«หยุดทำแบบนี้เถอะนะ ให้เด็กคนนี้ได้ใช้เวลาที่เหลืออยู่กับครอบครัวเถอะ?»<br>
«...โยเซฟ แบบนั้นมัน...»<br>
หยาดน้ำตาไหลรินจากตาของมาร์กรีต<br>
«เป็นไปไม่ได้หรอก นี่คือโชคชะตานะ มาร์กรีต เรามาเริ่มต้นกันใหม่เถอะ»<br>
ในที่สุดมาร์กรีตก็เข้าใจโยเซฟแล้ว เขามีแต่ความเห็นแก่ตัวและสนใจแค่ความปลอดภัยของตัวเองเท่านั้น ตัวเธอเองไม่อาจจินตนาการถึงโลกที่ไม่มีเด็กคนนี้ได้เลย<br>
«...ไม่ได้หรอก การที่เด็กคนนี้เกิดมามันมีความหมายนะ ฉันจะไม่ยอมให้เด็กคนนี้ถูกฆ่าเด็ดขาด»<br>
«อย่าขยับนะ ยัยผู้หญิง!»<br>
มาร์กรีตชักปืนสั้นที่ซ่อนไว้หันไปยังอิโอซีฟ ทว่า ก่อนที่จะได้ทำอะไรก็มีห่ากระสุนพุ่งมายังเธอ มาร์กรีตกระเด็นไปด้วยแรงกระสุนแล้วชนเข้ากับ «เปลกล่อมเด็ก» เลือดแดงเข้มไหลจากใต้ร่างที่ล้มลงเป็นทาง<br>
«ลูกฉัน...อึก....»<br>
«มาร์กรีต...ทำอะไรบ้าๆ น่ะ»<br>
ด้วยความที่ต้องปกป้องลูก มาร์กรีตลุกขึ้นยืนทั้งที่ร่างโอนเอน และเปิดฝา «เปลกล่อมเด็ก» กระสุนอีกหลายนัดวิ่งเข้าฝังกลางหลัง มาร์กรีตล้มลงไปกลาง «เปลกล่อมเด็ก» ด้วยแรงกระสุน<br>
«อา...เด็กดี...อีกนิดเดียวนะ...»<br>
ต้องปกป้องเด็กคนนี้ให้ได้ ฉันต้องปกป้องเด็กคนนี้ให้ได้ มีแค่ฉันคนเดียวที่จะปกป้องเด็กคนนี้ได้<br>
มาร์กรีตยกแขนที่เต็มไปด้วยเลือดขึ้นด้วยความดื้อดึงเพื่อปิดฝา «เปลกล่อมเด็ก» แล้วกอดลูกไว้ในอ้อมแขน<br>
|<br>
«ทำอะไรบ้าๆ»<br>
หัวหน้าหน้าที่ที่รุดเข้ามาสบถขึ้น ปล่อยมาร์กรีตที่หมดลมหายใจเพราะถูกยิงไว้อย่างนั้น เก็บเอกสารแล้วควบคุมตัวนักวิจัยทั้งหมด<br>
สักพักหนึ่ง เจ้าหน้าที่หนุ่มที่ยืนข้างๆ ก็ออกคำสั่งขึ้น<br>
«เฮ้ย เด็กอาจจะยังไม่ตายนะ ไปตรวจดูซิ ผู้ชายคนนั้นอยู่ไปก็เกะกะ ให้กลับไปได้แล้ว»<br>
โยเซฟยืนตัวแข็งอยู่หน้า «เปลกล่อมเด็ก» ระหว่างที่พวกเจ้าหน้าที่ปฏิบัติการอยู่อย่างเงียบเชียบ<br>
«รับทราบครับ»<br>
«คุณโยเซฟ เด็กอาจจะยังมีชีวิตอยู่ก็ได้ ผมจะไปส่งที่บ้านนะครับ»<br>
«อ..อืม»<br>
ทหารคนหนึ่งเปิดฝา «เปลกล่อมเด็ก» ขึ้น ในนั้นมีร่างชุ่มเลือดของมาร์กรีต และเด็กที่หลับตาพริ้มอย่างสงบ<br>
«รู้สึกว่าเด็กจะยังมีชีวิตอยู่นะครับ»<br>
พูดดังนั้นพร้อมกับเอื้อมมือไปยังร่างเด็ก ทันใดนั้น ก็มีอะไรบางอย่างยึดมือเอาไว้<br>
«อ....อะไรกัน เจ้านี่!?»<br>
เมื่อหันไปดูใน «เปลกล่อมเด็ก» ร่างของมาร์กรีตที่อยู่ตรงนั้นจนเมื่อกี้ก็หายไป และมีสัตว์ประหลาดรูปร่างคล้ายสุนัขอยู่แทน สัตว์ตัวนั้นใช้ขาเหยียบแขนของทหารคนนั้นไว้<br>
«ช่วยด้วย! สัตว์ประหลาด!»<br>
เสียงตะโกนของทหารกลับกลายเป็นเสียงร้อง แขนถูกกัดจนแหลกแล้วคลานหนีไปบนพื้น ทว่า สัตว์ร้ายนั้นกระโจนเข้าหา แล้วกัดหลอดลมทหารคนนั้นจนขาด<br>
«เตรียมการต่อสู้! ปืน! ชักปืนออกมา!»<br>
ร่างของสัตว์ร้ายค่อยๆ ปรากฏขึ้นต่อหน้าเหล่าทหารที่ถือปืนอยู่ตัวแล้วตัวเล่าจากข้างใน «เปลกล่อมเด็ก» เหล่าสัตว์ร้ายเพิ่มจำนวนขึ้นราวกับทวีคูณ<br>
«...ฆ่ามัน»<br>
เสียงนั้นราวกับเสียงกระซิบของหญิงสาว ทว่า พริบตาต่อมา มนุษย์ทั้งหมด ณ ที่นั้น ทั้งทหารทั้งนักวิจัย ต่างถูกเหล่าสัตว์ร้ายเข้าขย้ำจนแหลก เด็กน้อยนอนหลับอย่างเป็นสุขอยู่ใจกลางห้องวิจัยที่เต็มไปด้วยเลือดและเศษเนื้อกระจัดกระจาย<br>
และข้างๆ นั้น คือร่างไร้บาดแผลที่เหลืออยู่เพียงคนเดียวของโยเซฟ<br>
|<br>
- จบ -<br>","ch15_c.swf","3378_002"
49,1,"ปี 3394 «พบกันอีกครั้ง»",1,"«บ้าน่ะ»<br>
เลออนแทบไม่เชื่อสายตาตัวเอง<br>
«เลออนเหรอ ไม่นึกเลยว่าจะได้เจอกันที่นี่»<br>
คนที่ออกมาจากแสงคือมิเลียน หัวหน้าหน่วย D ของกองทัพ ผู้พุ่งเข้าไปใน <ดิ อาย> แล้วหายสาบสูญไป<br>
«ยังมีชีวิตอยู่เหรอ ทั้งสองคน»<br>
ผู้ตามหลังมาคือรอสโซ่ เอ็นจิเนียร์ประจำกองเดียวกัน และผู้หญิงแปลกหน้าอีกคนหนึ่ง<br>
«คนอื่นล่ะ»<br>
«มีแค่พวกฉันนี่แหละ»<br>
มิเลียนตอบ<br>
«เหรอ... แต่ดีแล้วล่ะ อย่างน้อยพวกนายก็ปลอดภัย»<br>
เลออนยื่นมือขวาออกไปเพื่อจับมือทักทายกับมิเลียน ตอนนั้นเขาจึงสังเกตเห็นแขนซ้ายของมิเลียนหายไปกว่าครึ่ง<br>
«เสียไประหว่างสู้น่ะ หนีรอดมาได้ก็บุญแล้ว»<br>
«เล่าให้ฟังหน่อยได้ไหม ว่าทุกคนเป็นไงบ้าง»<br>
ภาพวันที่เคยอยู่ในกองทัพหวนกลับมาในหัวเลออน วันคืนที่ลุกโชนด้วยภาพฝัน พรั่งพร้อมพรรคพวก<br>
«โทษทีแต่กำลังรีบ ไว้คุยกันทีหลังเถอะ»<br>
«อ้อ... ได้»<br>
พอเลออนพยักหน้า หญิงสาวด้านหลังมิเลียนก็ก้าวออกมา<br>
«นายเป็นคนช่วยพวกเราใช่ไหม ขอบใจ ชื่อเลออน...สินะ»<br>
«อือ เธอล่ะ»<br>
«ฉันมาร์กรีต»<br>
มาร์กรีตตอบหน้านิ่ง ใบหน้านั้นงามราวปั้นแต่ง<br>
«ลาห์มมาด้วยไหม»<br>
«เปล่า ไม่ได้มา ถ้ากลับเข้าเมืองคงได้เจอ»<br>
«อ้อ»<br>
มาร์กรีตตอบไม่หันกลับมามอง แล้วออกเดินนำ<br>
«จากนี่ไปเมืองชายแดนต้องเดินนะ รีบมากไม่ไหวหรอก»<br>
«เหรอ ใช้เวลาเท่าไหร่ล่ะ»<br>
«ประมาณหนึ่งอาทิตย์ ถ้าโชคดี อาจเจอกองคาราวานให้ขอโดยสารติดไปถึงเมืองได้»<br>
«อ้อ»<br>
เลออนรู้สึกไม่ชอบมาพากล ทำไมผู้หญิงที่ไม่ได้อยู่ในกองทัพถึงโผล่มา แล้วทำไมถึงเหลือแต่พวกเขาที่เหลือรอด เลออนครุ่นคิดว่าควรเอ่ยปากถามดีไหม<br>
|<br>
ตกดึก รอบๆ มืดมิด อุณหภูมิในพื้นที่ร้างลดลง เลออนเสนอให้หยุดพัก<br>
«คืนนี้พักแถวนี้เถอะ ออกไปเดินเพ่นพ่านตอนกลางดึกมันไม่ดี»<br>
«ไม่ ไปต่อเถอะ ถ้านายไม่มีปัญหาอะไร»<br>
«อย่างน้อยๆ ต้องใช้เวลาหนึ่งอาทิตย์ รีบไปไม่ได้อะไรหรอก เธอเป็นผู้หญิงด้วย มิเลียน เอาไง»<br>
«ไปต่อเท่าที่จะได้เถอะ ไม่ต้องห่วงมาร์กรีตหรอก»<br>
«เหรอ»<br>
เลออนนึกวาดภาพสถานที่ถัดไปที่น่าจะหยุดพักได้ พลางออกเดินกลางความมืดมิดอีกครั้ง<br>
|<br>
ระหว่างเดินกลางความมืด เลออนถามมิเลียนเรื่องกองทัพ<br>
«เบิร์นฮาร์ทกับฟรีดริชเป็นไงบ้าง»<br>
«ทุกคนตายหมดยกเว้นพวกเรา»<br>
« <ดวงตา> หายไปแล้ว แปลว่าเอาคอร์มาได้ใช่ไหม»<br>
«พวกเราโดนศัตรูล้อมน่ะ พอได้คอร์แล้วหนีออกมาไม่ได้»<br>
«แต่ก็กลับมาได้นี่»<br>
«อือ ได้มาร์กรีตช่วยไว้น่ะ»<br>
«ผู้หญิงคนนั้น คือใครแน่»<br>
«เธอเป็นเอ็นจิเนียร์»<br>
«ลาห์มเล่าให้นายฟังถึงไหน»<br>
รอสโซ่ถามแทรก<br>
«เล่าอะไร»<br>
«ไม่ได้เล่าเหรอ งั้นอย่าถามมากกว่านี้เลย»<br>
«ฉันถามมิเลียนต่างหาก»<br>
เลออนตอกกลับรอสโซ่<br>
«เลออน มาสู้ร่วมกับฉันอีกครั้งได้ไหม»<br>
มิเลียนโพล่งขึ้นมา<br>
«สู้เหรอ สู้กับอะไร น้ำวนหายไปแล้วนะ»<br>
«ไม่ใช่การสู้รบในฐานะกองทัพ แต่เป็นการต่อสู้ครั้งใหม่»<br>
«ไม่เข้าใจ สู้เพื่ออะไร»<br>
เลออนมองหน้ามิเลียน<br>
«ไม่ใช่เรื่องไม่ดีหรอก คราวนี้เราจะสู้เพื่อตัวเราเอง»<br>
สีหน้ามิเลียนเหนื่อยล้าแต่จริงจัง<br>
«อยากจะถามรายละเอียดอยู่หรอก...แต่ไม่เอาดีกว่า»<br>
เลออนตอบมิเลียน ยักไหล่<br>
«ฉันชักเบื่อเรื่องวุ่นวายละ»<br>
«เหรอ»<br>
มิเลียนพูดแค่นั้นก่อนหันกลับไปมองข้างหน้า ทุกคนกลับมาเดินต่อเงียบๆ อีกครั้ง<br>
|<br>
เทียบกับก่อนหน้า การเดินทางหลังจากนั้นถือว่าราบรื่น มุ่งผ่านพื้นที่ร้าง ไม่มีบทสนทนาระหว่างกัน โชคดีที่ไม่เจอเหล่าอสูรร้ายในพื้นที่ร้างเลย<br>
ก่อนถึงเมืองประมาณสองวัน พวกเขาเลือกตั้งแคมป์ในเมืองเล็กๆ ที่ถูกทิ้งร้างมานาน เตรียมน้ำสำหรับเสบียงครั้งสุดท้ายให้พอผ่านระยะทางที่เหลือไปให้ได้<br>
รุ่งเช้า เลออนตักน้ำเสร็จจึงนอนพักหน้าบ่อ มิเลียนมาอาบน้ำตอนนั้นพอดี<br>
เลออนไม่ใส่ใจอะไร นอนเหม่อมองท้องฟ้า<br>
«เลออน เรื่องที่เคยคุยกัน ช่วยคิดดูใหม่ได้ไหม»<br>
มิเลียนอาบน้ำเสร็จก็เข้ามาชวนคุย<br>
«อาร์ชิบัลท์ก็ชวนงี้เหมือนกัน เล่นเอาฉันซวยแทบแย่»<br>
«มันยังไม่ตายเหรอ»<br>
«อือ ฟิตเปรี๊ยะเลย»<br>
«งั้นก็ดี»<br>
«ดีตรงไหน ไอ้บ้านั่น เจอกันครั้งหน้าต้องเอาคืนให้เข็ด»<br>
เลออนตอบกลั้วหัวเราะ<br>
«เรื่องนี้เพื่อตัวนายเองด้วยนะ ฝากไปคิดอีกรอบก่อนถึงเมืองแล้วกัน»<br>
มิเลียนพูดพลางสวมเสื้อนอก เห็นรอยแผลบนแขนซ้ายดูน่าหวาดเสียว<br>
|<br>
เลออนโพล่งขึ้น ตอนเตรียมตัวออกเดินทางเสร็จและกำลังจะออกจากเมือง<br>
«เดินตรงไปทางใต้เรื่อยๆ ก็ถึง นี่คือที่สุดท้ายที่จะเตรียมเสบียงน้ำได้ ขนไปให้หมดเลยยิ่งดี»<br>
เขาโยนกระติกน้ำมา<br>
«หมายความว่าไง»<br>
มิเลียนถาม<br>
«เราแยกกันเถอะ จากตรงนี้ไป ต่อให้เหลือแค่พวกนายก็คงไม่มีปัญหาอะไร»<br>
«ค่าจ้างล่ะ ไม่เอาเหรอ»<br>
รอสโซ่เอ่ยถาม<br>
«ฉันติดหนี้บุญคุณลาห์มอยู่ ถือซะว่าหมดหนี้กันตรงนี้ละกัน»<br>
«เหรอ งั้นก็ช่วยไม่ได้»<br>
มาร์กรีตยอมโดยง่ายดาย มิเลียนทำหน้าบอกบุญไม่รับ<br>
«บาย»<br>
เลออนบอก กระชับสัมภาระให้เข้าที่ เริ่มออกเดินไปอีกทาง<br>
รอสโซ่เงียบ ควักปืนออกมาถือ<br>
มิเลียนรีบปัดปืนรอสโซ่ออกทันที แต่เลออนถูกยิงกลางหลังเสียก่อน<br>
«ยิงทำไม!»<br>
«เพราะนายทำพลาดไง»<br>
รอสโซ่บอก<br>
«รู้น่ะว่านายจะหักหลัง เราไม่มีทางเลือก»<br>
«ไปกันเถอะ»<br>
มาร์กรีตหันหลังกลับ ออกเดินไปในพื้นที่ร้าง<br>
«ไปเช็คหน่อยดีกว่า»<br>
มิเลียนเดินไปใกล้ๆ เลออนที่นอนกอง รอสโซ่ออกเดินตามมาร์กรีตไป<br>
|<br>
«ไม่โดนจุดสำคัญนี่ อยู่เงียบๆ ไว้»<br>
มิเลียนคุยกับเลออน<br>
«...ไม่นึกเลยว่านายจะหักหลังกัน»<br>
«แผลที่แขนนาย... ฉันเคยเห็นบ่อย»<br>
เลออนสังเกตเห็นแผลตรงแขนมิเลียน เป็นแผลที่เกิดจากคทาซึ่งมีแต่กองทัพเท่านั้นที่ใช้<br>
«นายคงไม่ยอมยกโทษให้ฉัน»<br>
«...ไปตายซะ»<br>
«นี่เป็นของขวัญจากลาครั้งสุดท้ายที่ฉันจะให้นายได้»<br>
มิเลียนจ่อปืน<br>
และเสียงปืนหนึ่งนัดก็ดังก้องกังวานทั่วพื้นที่ร้าง<br>
|<br>
«มันยังไม่ตายเหรอ»<br>
รอสโซ่ถามมิเลียนที่เดินกลับมา<br>
«ฉันทนปล่อยให้เขาทรมานไม่ได้ ยังไงก็เคยเป็นเพื่อนกัน»<br>
«พูดซะเท่เชียว»<br>
มิเลียนเดินต่อ ไม่สนใจถ้อยคำประชดของรอสโซ่<br>
|<br>
หลังทั้งสามคนเดินจากไปไกล เลออนค่อยๆ ลุกขึ้นยืน โชคดีที่กระสุนของรอสโซ่ทะลุผ่านเขาไป<br>
มิเลียนช่วยเลออนไว้ กระสุนที่มิเลียนยิงเพียงระเบิดรูบนพื้นเท่านั้น<br>
«พับผ่าสิ ฉันได้พรรคพวกช่วยไว้เหรอ»<br>
เขาเผลอพึมพำออกมา<br>
«คงให้จบแค่นี้ไม่ได้หรอก»<br>
เลออนเริ่มออกเดินช้าๆ<br>
|<br>
- จบ -<br>","ch05_d.swf","3394_053"
196,1,"ปี 3394 «ราชินีองค์ใหม่»",1,"«ฟู่....»<br>
เด็กสาวถอนหายใจเบาๆ ร่างเล็กนั้นนั่งลงบนบัลลังก์ที่ใหญ่เกินตัว ดูจากภายนอกแล้วเธออายุเพียงสิบต้นๆ ใบหน้าอันงามสง่าที่ยังดูเยาว์วัยนั้น เผยความเหนื่อยล้าออกมาให้เห็น<br>
«พยายามได้ดีมากนะ อเล็กซ์ ไม่สิ ต้องเรียกว่าองค์ราชินีอเล็กซานเดรียน่าแล้วสินะ»<br>
หญิงสาวที่คอยรั้งอยู่ด้านข้างกล่าวกับเด็กสาวอย่างอ่อนโยน<br>
«...ไม่เอาน่า อย่าเรียกแบบนั้นสิ เราอยากให้เอด้าเรียกเราว่าอเล็กซ์เหมือนเดิมนะ»<br>
หญิงสาวที่ถูกเรียกว่าเอด้าทำหน้าเคร่งขรึมแล้วส่ายหน้า<br>
«ไม่ได้เพคะ ฝ่าบาท จะเป็นตัวอย่างที่ไม่ดีแก่รอบข้างได้»<br>
อเล็กซานเดรียน่าตกใจกับใบหน้าที่ดูจริงจังนั้น แล้วหัวเราะออกมาคิกคัก เอด้าเองก็ยิ้มออกมากับท่าทางเช่นนั้น<br>
นามของเด็กสาวนั้นคืออเล็กซานเดรียน่า เธอเพิ่งอายุครบสิบสองปีเมื่อไม่นานนี้ เป็นรัชทายาทอันดับหนึ่งของอาณาจักรรูบิโอน่า ผู้นำของสหราชอาณาจักร และวันนี้ เธอได้รับสืบทอดราชบัลลังก์อย่างเป็นทางการและกลายเป็นราชินีแห่งรูบิโอน่า<br>
เอด้า ลัคลัน ผู้อารักขาอยู่เคียงข้างนั้นอายุมากกว่าอเล็กซานเดรียน่าราวแปดปี เป็นอัศวินฝีมือเยี่ยมสังกัด «หน่วยออโรร์» ทหารพรานติดเกราะที่รูบิโอน่าภาคภูมิด้วยอายุยี่สิบปี เอด้าเป็นองครักษ์ของอเล็กซานเดรียน่ามาตั้งแต่ยังทรงพระเยาว์ ทั้งยังเป็นที่ปรึกษาที่คอยอยู่เคียงข้างอีกด้วย ทว่า หน้าที่นั้นคงถูกประกาศให้สิ้นสุดลงในวันนี้<br>
|<br>
การสิ้นพระชมน์อย่างกะทันหันของราชินีออกุสเทอพระองค์ก่อนสร้างความระส่ำระสายให้กับอาณาจักร ขณะนั้นราชธิดาอเล็กซานเดรียน่ามีพระชนมายุเพียงสิบสองปีเท่านั้น ซ้ำยังเป็นช่วงเวลาที่สงครามกับจักรวรรดิรุนแรงขึ้น และความสามัคคีภายในสหราชอาณาจักรเริ่มแตกแยก ถึงเป็นเลือดเนื้อเชื้อไขของราชาคนก่อนผู้ซึ่งเพียบพร้อมทั้งความรู้และความสามารถ แต่การฝากชะตาชีวิตของประเทศไว้กับเด็กสาวเพียงคนเดียวนั้นเป็นเรื่องอันตราย<br>
ทว่า จากความเห็นอันหลากหลายของเหล่าขุนนาง และเหตุผลที่ว่าไม่มีผู้ใดที่เหมาะสม อเล็กซานเดรียน่าจึงต้องรับสืบทอดตำแหน่งต่อ แน่นอนว่าเด็กผู้หญิงเพียงคนเดียวไม่สามารถเป็นผู้ขับเคลื่อนการเมืองของประเทศได้ การปกครองจึงตกเป็นหน้าที่ของราชสำนัก ตัวตนของเด็กสาวนั้นมีไว้เพียงเพื่อเป็นสัญลักษณ์ให้ผู้คนเคารพนับถือเท่านั้น<br>
|<br>
«แต่ว่า»<br>
อเล็กซานเดรียน่าส่งเสียงเล็กทว่าทรงพลังออกมา<br>
«เราแค่อยากจะลดการสูญเสียให้น้อยที่สุดค่ะ เอด้า»<br>
«ฝ่าบาท...»<br>
«เรารู้ดีว่าตนอ่อนด้อยทั้งพลังและสติปัญญา เรื่องส่วนมากน่ะรัฐมนตรีและข้าราชการคนอื่นเป็นคนตัดสินใจเสียหมด แต่เราคิดว่าต้องมีเรื่องที่เราทำได้อยู่บ้างแน่ๆ»<br>
อเล็กซานเดรียน่าที่เอ่ยปากเช่นนั้น ถึงจะยังทรงพระเยาว์แต่ก็มีสีหน้าที่แสดงถึงความเป็นราชินี<br>
ความแน่วแน่ของอเล็กซานเดรียน่าสร้างความประทับใจให้กับเอด้าอย่างยิ่ง เธอปรับท่าทีใหม่โดยเลิกทำตัวตีสนิทแล้วคุกเข่าลง<br>
«เอด้ารับทราบพระหทัยอันแน่วแน่ของฝ่าบาทแล้ว ถึงจะต้อยต่ำ แต่หม่อมฉันขอรับใช้ฝ่าบาทด้วยความสามารถที่มีเพียงน้อยนิดอย่างสุดความสามารถค่ะ»<br>
เอด้าน้อมศีรษะลงต่ำหลังกล่าวจบ อเล็กซานเดรียน่างุนงงอยู่ชั่วครู่หนึ่งก่อนจะเปลี่ยนสีหน้าให้เคร่งขรึมขึ้น แล้วจึงเปล่งวาจาดั่งเจ้าอาณาจักรอย่างสมภาคภูมิ<br>
«เราขอบใจท่าน เอด้า จากนี้ก็ขอให้ท่านพยายามเพื่อเรานะ»<br>
นั่นคือภาพของราชาผู้สูงส่งและข้ารับใช้ และในบางครั้ง ทั้งสองก็ยังคงเป็นเสมือนพี่น้องที่อยู่ด้วยกันมานานหลายปีด้วย<br>
|<br>
«เพื่อการนั้น เราอยากให้สงครามจบลงโดยเร็วที่สุด ต่อให้ต้องมีการยอมประนีประนอม... เอด้า เราจะสามารถทำเช่นนั้นได้หรือไม่»<br>
ราชินีหันมาทางเอด้าที่ทำหน้าเคร่งเครียดด้วยดวงตาที่ไร้เดียงสา<br>
«ถ้าตอนนี้เห็นจะยากค่ะ จักรวรรดิเป็นราชวงศ์ที่มีความทะยานอยากอันน่ากลัว คนโลภอย่างพวกเขาพยายามจะแผ่ขยายอาณาเขตไปทั่ว สถานการณ์ตอนนี้หากจะขอเจรจาพวกเขาคงไม่เอาด้วยแน่»<br>
«อย่างนั้นหรือ»<br>
สีหน้าของเด็กสาวหมองลง เอด้าเองก็เห็นด้วยกับความคิดไร้เดียงสานั้นมาก ทว่า เธอเองก็เข้าใจดีว่าการเมืองนั้นเป็นโลกที่ห่างไกลจากความรู้สึกเห็นอกเห็นใจ<br>
«ทำไมพวกเขาถึงต้องรบล่ะค่ะ?»<br>
«พวกเขาอวดอ้างว่าเหตุผลในสงครามนั้น เป็นราชโองการที่จักรพรรดิอมตะพระราชทานให้ตนมาค่ะ ว่า 'จงพิชิตพื้นพิภพแล้วเรียกยุคทองให้กลับมาอีกครั้ง' พวกไร้อารยะนั่นยืมพระนามของจักรพรรดิที่สวรรคตไปแล้ว ผลักดันให้ประชาชนเข้าร่วมกับสงครามอันบ้าคลั่ง»<br>
«ไม่สามารถทำความเข้าใจกันได้เลยหรือ»<br>
«ค่ะ ความป่าเถื่อนและภาพของความกระหายในสงครามนั่น ชัดเจนขึ้นมากในสมัยที่ไม่มีน้ำวนแล้วเช่นขณะนี้ หากดูแนวคิดการสร้างประเทศของพวกเขาแล้วจะยิ่งเห็นได้ชัด»<br>
«แต่ประชาชนกำลังทุกข์ทรมานนะคะ...»<br>
«หากจักรวรรดิพ่ายแพ้จะยิ่งทรมานค่ะ ได้โปรดคิดว่าการที่เราอยู่ที่นี่ในฐานะสหราชอาณาจักรรูบิโอน่า ก็เพื่อหยุดยั้งความทะเยอะทะยานและความงมงายของพวกเขาเถิดค่ะ»<br>
เอด้าเป็นทหาร แต่ที่ผ่านมาเธอไม่เคยให้อเล็กซานเดรียน่าได้เห็นด้านนั้นเลย ทว่าคราวนี้เธอกำลังพูดตามหน้าที่ในฐานะที่เป็นทั้งข้ารับใช้และทหาร<br>
«เข้าใจแล้วค่ะ»<br>
ราชินีน้อยองค์ใหม่ลู่ไหล่ลงอย่างผิดหวัง พระองค์รู้สึกราวกับตนถูกตำหนิในความไม่เอาไหน แต่ถึงอย่างนั้น อเล็กซานเดรียน่าก็อยากยุติสงครามลงให้ได้<br>
เอด้ารู้สึกปวดใจที่ต้องเห็นสีหน้าซึมเศร้าของอเล็กซานเดรียน่า เธอพยายามปลอบใจด้วยการประทับมือบนไหล่แล้วพูดอย่างอ่อนโยน<br>
«แต่ถ้าเราแข็งแกร่ง จักรวรรดิอาจจะตอบรับคำขอเจรจาของเราก็ได้ ประเทศของเรายังมีป้อมปราการที่แข็งแกร่งอยู่ การจะทำให้พวกเขาขวัญเสียก็ไม่ใช่เรื่องที่เป็นไปไม่ได้»<br>
«คนอีกหลายคนจะต้องทรมานสินะ»<br>
«เป็นธรรมดาที่ต้องมีการเสียสละค่ะ ฝ่าบาท»<br>
«แต่ได้โปรดอย่าคิดว่าทุกคนจะต้องทุกข์ทรมานเลย ทหารที่ต่อสู้เพื่อราชอาณาจักรทุกคนเข้าใจถึงความภักดี รวมถึงหม่อมฉันด้วย»<br>
เอด้ากุมมือของราชินีอีกครั้ง<br>
«ขอให้ฝ่าบาททรงกรุณาวางใจให้พวกหม่อมฉันได้รับใช้ด้วยความจงรักภักดีด้วยเถอะค่ะ»<br>
เอด้ารู้ดีว่าการจะให้ยอมรับคำขอเช่นนี้เป็นเรื่องที่โหดร้าย ทว่าเธอจำต้องเตือนสติให้เข้าใจถึงความหมายของการเป็นราชินี<br>
«ทั้งที่พวกท่านพยายามกันมากแท้ๆ แต่เรากลับพูดอะไรเอาแต่ใจ»<br>
«หามิได้ค่ะ พวกหม่อมฉันจะพยายามด้วยชีวิต เพื่อให้ความหวังที่จะได้เจรจาของฝ่าบาทเป็นจริงในเร็ววัน»<br>
«ขอบใจจ้ะ เอด้า»<br>
«วันนี้ฝ่าบาทคงเหนื่อยมากแล้ว รีบพักผ่อนเสียเถอะค่ะ พรุ่งนี้ยังมีพระราชกิจต้องทำอีก»<br>
«จ้ะ เอด้า ท่านจะมาอีกไหม?»<br>
«หากเป็นพระประสงค์ของฝ่าบาท ไม่ว่าจะเมื่อไหร่หม่อมฉันก็จะมาให้จงได้ค่ะ»<br>
เอด้ากล่าวเช่นนั้น ค้อมคำนับอย่างสูงสุด แล้วออกจากห้องรับรองของราชินี<br>
«ขอบใจนะ เอด้า เราขอให้ท่านปลอดภัย...»<br>
เสียงพึมพำของอเล็กซานเดรียน่านั้น ส่งไปไม่ถึงแผ่นหลังของเอด้า<br>
|<br>
วันที่ทรงออกทอดพระเนตรหน่วยออโรร์ครั้งแรกหลังจากขึ้นครองราชย์ บรรดาสมาชิกหน่วยของเอด้าสวมชุดพิธีการ และเตรียมตัวอยู่ในท้องพระโรง<br>
«เป็นอะไรไป สีหน้าดูไม่สดใสเลย»<br>
ฟลอเรนซ์ที่อยู่หน่วยเดียวกันถามขึ้น เธอเป็นเพื่อนสนิทวัยเดียวกัน และยังเป็นคู่หูร่วมรบอีกด้วย ทหารพรานติดเกราะนั้นมีเอกลักษณ์พิเศษ ถึงชุดเกราะจะสมบูรณ์แต่ระยะการมองเห็นและปฏิบัติการนั้นมีข้อจำกัด จึงต้องออกปฏิบัติการกันสองคนเพื่อช่วยสนับสนุนกันและกัน ความสัมพันธ์นั้นแข็งแกร่งยิ่ง<br>
«ได้คุยกับฝ่าบาทมา ทรงกังวลอยู่น่ะ»<br>
«ยังทรงพระเยาว์อยู่นี่ ไม่แปลกหรอก»<br>
ฟลอเรนซ์พูดออกไปอย่างไม่รู้สึกอะไร<br>
«ฉันทำอะไรไม่ได้เลย»<br>
«คงงั้นมั้ง แต่ก็สู้รบแทนพระองค์ได้นี่»<br>
«...นั่นสินะ»<br>
หน่วยออโรร์นั้นที่จริงแล้วเป็นหน่วยทหารระดับหัวกะทิที่อยู่ในราชวัง แทบจะไม่ได้ออกไปรบแนวหน้าเลย แต่เนื่องจากการรุกคืบของจักรวรรดิได้รุกไล่ขึ้นจนมาถึงปราการนิรันดร์เทรโด พวกเขาจึงถูกส่งไปประจำการถาวร และขบวนเดินทัพในวันนี้จัดขึ้นเพื่อเป็นพิธีส่งไปประจำการแนวหน้านั่นเอง<br>
|<br>
คำสั่งเรียกแถวดังขึ้น หน่วยออโรร์ออกมายืนเรียงหน้ากระดาน และทำความเคารพตามสัญญาณของผู้บังคับบัญชา<br>
ใบหน้าของราชินีอเล็กซานเดรียน่ายามออกมาปรากฏตัวนั้นช่างสง่างาม<br>
เมื่อได้เห็นใบหน้าเช่นนั้น เอด้าจึงโล่งอกขึ้นบ้าง พร้อมกันนั้นก็ตั้งใจมั่นกับการต่อสู้ของตนเอง<br>
|<br>
- จบ -<br>","ch20_a.swf","3394_000"
168,1,"ปี 3398 «นม»",1,"«สรุปว่า เธอกำลังหาเด็กที่ชื่อไอน์สินะ»<br>
«อืม»<br>
สเปราท์ดื่มนมที่อีกฝ่ายรินให้พลางพยักหน้าน้อยๆ เด็กสาวพยักหน้ารับง่ายๆ แม้สเปราท์จะเล่าเรื่องเหลือเชื่อ<br>
«เอ่อ»<br>
«หืม อยากได้นมเพิ่มเหรอ»<br>
สเปราท์รับถ้วยที่รินนมเพิ่มไว้อย่างเขินๆ<br>
«ขอบคุณ»<br>
«แต่ว่าเป็นเรื่องที่แปลกมากเลยนะ ที่จะมีเด็กอย่างเธอมาจากต่างโลกน่ะ»<br>
พาลโมกล่าวพลางรินนมให้ตนเอง<br>
ตอนที่พาลโมยังเด็กมีสัตว์ประหลาดมากมายปรากฏตัวขึ้นจากสถานที่ที่เรียกว่า <น้ำวน> สัตว์ประหลาดที่มีรูปร่างแปลกประหลาดได้สร้างความเสียหายมากมายให้กับโลกใบนี้ แม้กระทั่งตอนนี้บาดแผลนั้นก็ยังไม่หาย พอนึกถึงเรื่องนั้นแล้ว ก็คิดว่าเรื่องของสเปราท์ไม่ได้แปลกเลย<br>
«แต่ว่า จะทำยังไงดี จากนี้ไป... ร่างกายก็เปลี่ยนไปด้วย...»<br>
จากที่สเปราท์เล่า ดูเหมือนว่าที่โลกเดิมเขาจะเป็นเด็กผู้หญิงตัวเล็กกว่านี้ พาลโมกอดไหล่สเปราท์แล้วดึงเข้ามาใกล้<br>
«ไม่เป็นไรหรอก ตอนนี้เธอก็แข็งแรงดีอย่างที่เห็น แล้วฉันก็คิดว่าที่นี่ปลอดภัยกว่าที่โลกเดิมของเธอด้วย พักสักครู่หนึ่งก็ได้นะ»<br>
สเปราท์มองไปรอบๆ ห้องอีกครั้ง ที่โลกฝั่งนี้ไม่ถูกหนอนปีศาจกลืนกิน เป็นโลกที่อุดมไปด้วยต้นไม้และน้ำ นอกจากนี้คนที่อาศัยในโลกนี้ทุกคนต่างก็ใจดีกับสเปราท์ด้วย<br>
«ไอน์ก็อยู่ที่ไหนสักแห่งบนโลกนี้รึเปล่านะ...»<br>
พอสเปราท์พึมพำเสียงเบา พาลโมก็<br>
«คงใช่แหละมั้ง ก็ ‘มือ’ นั่นทำให้ความปรารถนาสมหวังใช่มั้ยล่ะ ไอน์จะต้องอยู่ในโลกนี้แน่ๆ ฉันเองก็จะช่วยหานะ»<br>
พาลโมตอบไปเช่นนั้นอย่างร่างเริง<br>
«ขอบคุณนะ พาลโม»<br>
«อยู่ที่นี่จนกว่าจะสบายดีขึ้นก็ได้นะ แน่นอนว่าถึงจะแข็งแรงดีแล้วก็ยังอยู่ได้<br>
«อืม แต่ว่า ฉันคิดว่าจะไปตามหาไอน์ให้เร็วที่สุดเท่าที่จะทำได้...»<br>
«ฉันว่าไม่ต้องรีบก็ได้นะ ถ้าสเปราท์แข็งแรงดีเมื่อไร ฉันจะไปช่วยตามหาด้วยอีกแรงเอง»<br>
พาลโมพูดตามนั้นแล้วลุกขึ้นยืน<br>
«ฉันจะออกไปทำงานนะ สเปราท์ดื่มนั่นเสร็จแล้วก็นอนพักหน่อยเถอะ»<br>
«เข้าใจแล้ว»<br>
พอได้ยินสเปราท์ตอบกลับมาแล้ว พาลโมก็เดินออกไปอย่างเงียบเชียบ<br>
พออยู่กับพาลโมแล้ว เขารู้สึกว่าความหวาดกลัวที่ไล่ตามอยู่ตลอดเวลา และความกังวลที่ต้องมายังโลกคู่ขนานค่อยๆ ผ่อนคลายลง นั่นคือความรู้สึกที่เขาไม่เคยได้สัมผัสตลอดระยะเวลาที่ผ่านมา<br>
«ต้องรีบหาย แล้วไปตามหาไอน์...»<br>
พอนึกถึงเหตุผลที่มายังโลกใบนี้ แล้วพึมพำเสียงเบา จึงค่อยหลับตาลง<br>
|<br>
พอล้มตัวนอนลงในห้อง อสูรตัวใหญ่ก็มาที่ข้างๆ สเปราท์ มันตัวใหญ่กว่าสเปราท์มาก ขนาดที่คิดว่าถ้าถูกโจมตีล่ะก็ คงตายตั้งแต่ยังไม่ทันทำอะไร แต่น่าแปลกที่เขาไม่รู้สึกกลัวเลย<br>
«รู้สึกว่าเธอจะเป็นคนพาฉันขี่หลังมาสินะ ขอบคุณนะ»<br>
พอสเปราท์เอ่ยคำขอบคุณ อสูรก็ขยับคอเหมือนจะพยักหน้าน้อยๆ และพร้อมกันนั้น ก็มีคำพูดลอยเข้ามาในหัวของสเปราท์<br>
‘ใช่ ตัวเจ้าเบามากเลยนะ’<br>
«เอ๊ะ!?»<br>
สเปราท์ตกใจจ้องอสูรตัวนั้นเขม็ง อสูรเองก็จ้องเขม็งกลับมาที่สเปราท์เช่นกัน ราวกับจะมองทะลุไปถึงอะไรบางอย่าง<br>
‘เจ้าได้ยินเสียงของข้ารึ’<br>
«อืม ได้ยินสิ เธอ พูดได้ด้วย เอ๋ แต่ว่า ไม่มีเสียงนี่นา?»<br>
‘ไม่ใช่เสียง ข้าส่งผ่านแค่ความคิด’<br>
«ยอดไปเลยนะ...»<br>
สเปราท์จ้องอสูรตาไม่กระพริบ เส้นขนสีเงินพลิ้วสลวย และรู้สึกได้ถึงพลังที่เอ่อล้นออกมาจากร่างนั้น<br>
«อ๊ะ พาลโมไม่อยู่ที่นี่หรอกนะ»<br>
‘อา ข้ารู้แล้ว พาลโมบอกให้ข้ามาอยู่กับเจ้า’<br>
«ขอบคุณนะ แต่ว่าฉันค่อยยังชั่วแล้วล่ะ»<br>
‘งั้นเหรอ’<br>
พออสูรส่งผ่านความคิดมาเช่นนั้น จึงหมอบลงข้างสเปราท์<br>
«อ๊ะ เธอชื่ออะไรเหรอ»<br>
‘ชื่อของข้าเหรอ พวกมนุษย์เอาแต่เรียกข้าว่าอสูรศักดิ์สิทธิ์น่ะ’<br>
«แต่ว่าก็ต้องมีชื่อใช่มั้ยล่ะ»<br>
‘อืม มีแต่พาลโมที่เรียกข้าว่าซิลฟ์’<br>
«งั้น ฉันก็เรียกเธอว่าซิลฟ์ได้มั้ย»<br>
‘ได้สิ’<br>
สเปราท์เคลื่อนตัวเข้าไปใกล้ซิลฟ์ที่นอนหมอบอยู่ข้างๆ แล้วร้องถาม<br>
«นี่ ขอนอนด้วยได้มั้ย»<br>
‘อือ’<br>
สเปราท์เอาหัวพิงซิลฟ์ แล้วหลับตาลง<br>
‘ดูเหมือนเจ้าถูกแยกจากคนสำคัญมาสินะ’<br>
«อืม»<br>
‘ข้าก็จะช่วยเจ้าตามหาด้วย จะช่วยทำเท่าที่ทำได้’<br>
«ขอบคุณนะ»<br>
‘เจ้าเองก็เหมือนกับข้า’<br>
«หมายความว่ายังไงเหรอ»<br>
‘ข้าเองก็มาจากโลกอื่นเหมือนกัน’<br>
«งั้นเหรอ! แต่ว่า ทำไมล่ะ»<br>
สเปราท์ชันร่างท่อนบนขึ้นถาม<br>
‘ถ้าเล่าเดี๋ยวจะยาว แล้วก็เป็นเรื่องตั้งแต่สมัยก่อน นานมากแล้ว ข้าลืมไปแล้วล่ะ’<br>
«ไม่กลับไปที่โลกเดิมเหรอ»<br>
‘ข้ากลับไปไม่ได้ แล้วข้าก็มีชีวิตอยู่นานแล้ว ที่อยู่นี่ก็นานแล้วเหมือนกัน ไม่คิดจะกลับไปหรอก’<br>
ซิลฟ์ส่งผ่านความคิดมาราวกับกระซิบบอกโดยที่ยังหมอบอยู่<br>
«เหรอ...»<br>
‘ข้าเองก็มาที่นี่ตอนที่ยังเด็กพอๆ กับเจ้า โดยที่ไม่เข้าใจอะไรเลย แล้วหลังจากนั้นก็เกิดเรื่องขึ้นมากมาย ทั้งเรื่องที่ดีและไม่ดี’<br>
«ไม่เหงาเหรอ»<br>
‘เมื่อก่อนข้าก็คงคิดแบบนั้น พอมาตอนนี้ก็นึกไม่ออกแล้ว แต่ว่าข้าไม่เคยคิดว่าตัวเองโชคร้าย ข้ายอมรับโลกใบนี้ เลยมีชีวิตที่เรียบง่ายแต่มีความสุขแบบนี้’<br>
«หืม»<br>
พอคิดว่าตัวเองก็อาจจะกลับไปที่โลกเดิมไม่ได้ สเปราท์ก็เริ่มกังวลขึ้นมานิดหน่อย<br>
‘เจ้ายังเด็กอยู่ คงมีเรื่องที่ยังไม่เข้าใจอีกมาก ถ้ามีเรื่องอยากถามก็ถามข้าก็ได้’<br>
«อยู่ที่โลกนี้มานานแค่ไหนแล้วเหรอ»<br>
‘พอพ้นฤดูที่ร้อยข้าก็เลิกนับไปแล้ว’<br>
«นานขนาดนั้นเลย... แต่ว่า ทำไมถึงมาที่นี่ได้เหรอ ซิลฟ์ก็ได้พบกับยักษ์เหมือนกันเหรอ»<br>
‘ยักษ์? เรื่องนั้นข้าเองก็ไม่รู้ ข้าถูกพามาน่ะ’<br>
«ไม่มีคนที่อยากพบที่โลกเดิมเหรอ»<br>
‘คนที่อยากพบเหรอ... ความทรงจำเกี่ยวกับโลกเดิมมันเลือนรางไปแล้วน่ะ จำไม่ได้แล้ว’<br>
«เหรอ»<br>
สเปราท์เริ่มรู้สึกง่วงขึ้นมาอีกครั้ง ดูเหมือนว่าจะตื่นเต้นเกินไปหน่อยที่ได้คุยกับซิลฟ์ที่เจอเรื่องแบบเดียวกับตน<br>
‘คุยเพลินไปหน่อยสินะ หลับซะเถอะ’<br>
«อืม...»<br>
สเปราท์อิงตัวกับร่างอันอบอุ่นของซิลฟ์แล้วหลับไป<br>
|<br>
สเปราท์ฝัน แต่ไม่ใช่ตอนต่อของฝันร้ายเมื่อก่อน<br>
เขาฝันว่าตนกลายเป็นซิลฟ์<br>
ตนที่กลายเป็นซิลฟ์ร่างเด็กนั้นอยู่กับเด็กสาว พวกเขาสองคนเดินบนถนนที่ไม่รู้จัก<br>
ความเชื่อใจที่มีให้กับเด็กสาวนั้นทำให้ตนรู้สึกดี ความสุขที่ถวิลหาค่อยๆ ไหลเข้ามา<br>
เป็นความรู้สึกที่ไม่มีความกังวล ราวกับว่าขอเพียงแค่มีกันและกัน ก็จะสามารถละทิ้งความเจ็บปวดทั้งมวลได้<br>
เขาปรารถนาอย่างแรงกล้าว่าอยากจะอยู่กับเด็กคนนี้ตลอดไป<br>
แต่ว่า เด็กสาวค่อยๆ ห่างจากตนไปเรื่อยๆ แม้จะพยายามตามไปจนสุดแรง แต่ขาก็ไม่ขยับ<br>
เขาทั้งร้อนรน ทั้งตะโกน แต่เด็กสาวก็เดินไปข้างหน้า โดยไม่หันกลับมามองอีกเลย<br>
|<br>
เมื่อสเปราท์ตื่นขึ้นมา ซิลฟ์ก็ไม่อยู่ในห้องแล้ว เค้าไอของยามค่ำคืนล้อมรอบเต้นท์เอาไว้<br>
เหลือเพียงความรู้สึกหลงใหลและถวิลหาเด็กสาวอยู่ในใจ<br>
|<br>
- จบ -<br>","ch17_c.swf","3398_000"
59,1,"ปี 3394 «กรรม»",1,"พ่อตายแล้ว<br>
สานส์แจ้งข่าวจากสหพันธ์ <อะคาเดมี่> นั้นบันทึกไว้ว่าเครื่องบินที่มุ่งหน้าไปยังโรเธนเบิร์กนั้นหายไปอย่างไร้ร่องรอย ทว่า โครนิกเองรู้ว่าเหตุการณ์ไม่ใช่เช่นนั้น<br>
เราอยากให้พ่อตายอย่างนั้นเหรอ?<br>
โครนิกไม่รู้สึกตัวเลย ทว่า เมื่อพ่อไม่อยู่ เขาก็รู้สึกว่าความหนักอึ้งในจิตใจนั้นหายไป ความจริงที่ว่าเขารู้สึกราวกับถูกปลดปล่อย<br>
จากนั้นมา อสูรลวงตาก็ไม่ได้เปิดปากพูดอะไรอีก ปกติมันจะไม่ปรากฏตัว แต่เมื่อใดที่ขยับสายตาเพื่อมองหามัน อสูรลวงตาก็จะโผล่ออกมาจ้องมองโครนิกต่อหน้าทันที ราวกับคนรับใช้ฝีมือดีผู้ซื่อสัตย์<br>
|<br>
ถึงแม้พ่อจะไม่อยู่แล้ว แต่ชีวิตของโครนิกก็ไม่มีอะไรเปลี่ยน งานบ้านทั้งหมดมีเครื่องจักรกลอัตโนมัติ<ออโตมาตา>ทำให้ ถึงอาจจะไม่เท่ายุคทอง แต่พลังงานที่กำเนิดออกมาอย่างไม่มีวันหมดนั้นก็รองรับมาตรฐานการใช้ชีวิตของประชาชนได้ ทั้งหมดนั่นก็ด้วยวิทยาการที่ถูกเก็บงำเป็นความลับมาหลายยุคสมัยของแพนเดโมเนียมของเหล่าช่างเครื่องกล<เอ็นจิเนียร์>ทั้งหมดนั่นเอง<br>
ที่สำคัญคือปัญหาที่ว่าอาการภาพลวงตาของตนเองนั้นรุนแรงขึ้น ภาพลวงตาที่ราวกับว่าตนเองอยู่ในโลกต่างมิตินั้นปรากฏขึ้นกระทั่งตอนลืมตาอยู่เฉยๆ เขาเองก็เคยคิดเป็นจริงจังที่จะทำลายลูกนัยน์ตาของตัวเองเสีย แต่โชคยังดีที่เขาพบวิธีจัดการซะก่อนที่จะที่อะไรบ้าๆ ลงไป<br>
โครนิกรู้สึกตัวได้ว่าหากตนเองจดจ่ออยู่กับอะไรบางอย่างแล้ว ความถี่ที่มองเห็นภาพลวงตานั้นจะลดลง<br>
จากการทดลองหลายๆ อย่าง เขาพบว่าหนังสือคือวิธีที่ดีที่สุด หากจดจ่ออยู่กับการไล่สายตาตามตัวหนังสือ อ่านและครุ่นคิดเนื้อหาของมันแล้ว เขาก็จะเห็นภาพลวงตาน้อยลง<br>
จากนั้นเป็นต้นมา โครนิกก็เริ่มพกหนังสือติดตัว<br>
|<br>
เมื่อโครนิกกำลังจะเก็บหนังสือที่อ่านจบแล้วเข้าชั้นอย่างที่เคย สายตาของเขาก็ไปหยุดที่แฟ้มเอกสารใบหนึ่ง นั่นคือเอกสารที่เขาพบที่ห้องสมุดที่เขาเจอกับอสูรลวงตาเป็นครั้งแรก ตอนนั้นเขามัวแต่เหม่อเสียจนถือกลับมาด้วย<br>
«จะว่าไป เหมือนมันจะเป็นรายงานการวิจัยอะไรสักอย่างนะ»<br>
เขาหยิบมาดูอีกครั้ง หน้าปกเขียนเอาไว้ว่า «รายงานการวิจัยนอกรีตหมายเลข 983» และมีตัวอักษรสีแดงหราว่า «ความลับ»<br>
«...ผิดหลักศีลธรรม...ผิดกฎการเก็บรักษาเคโอเซียม...ผิดกฎการห้ามวิจัยพิเศษ»<br>
หน้าถัดไปมีสาเหตุที่ระงับการวิจัยเรียงอยู่เป็นข้อๆ ที่ส่วนท้ายของหน้านั้นเขียนเอาไว้ว่า «ลบล้างไปในปี 3378"" ทว่า ตรงกันข้าม นั่นกลับทำให้โครนิกอยากรู้อยากเห็นขึ้นมาทันที<br>
«ความเกี่ยวดองของเคโอเซียมกับมนุษย์....?»<br>
เมื่ออ่านต่อไป ก็พบกับหัวข้อที่การวิจัยนอกรีตที่เขียนเอาไว้แบบนั้น<br>
....เคโอเซียม<br>
ขณะที่มันให้กำเนิดพลังงานอย่างมหาศาลนั้น ก็มีอีกด้านหนึ่งที่หากมันเกิดคุ้มคลั่งขึ้นมาแล้วก็มีโอกาสช่วงชิงชีวิตของสิ่งอื่นด้วย นอกจากการก่อกำเนิดน้ำวน <โพรฟองด์> ที่บันทึกเอาไว้ว่าสูญหายไปแล้ว เคโอเซียมก็ยังเป็นสาเหตุที่ทำลายโลกทั้งใบอีก ในบรรดาวิทยาการที่เมืองแห่งการชี้นำแพนเดโมเนียมมีนั้น ก็ยังเป็นของสำคัญด้วย ที่แพนเดโมเนียมยังคงลอยอยู่บนฟ้าได้อย่างกึ่งถาวรนั้นก็เป็นเพราะพลังงานอนันต์ที่ออกมาจากเคโอเซียม<br>
ดูเหมือนว่ารายงานชิ้นนี้มีเค้าโครงและผลของการวิจัยต้องห้ามที่ถูกลบไปเขียนเอาไว้ และถูกเก็บไว้เป็นความลับภายในองค์กรการปกครองของแพนเดโมเนียม<br>
ในฐานะเอกสาร ปริมาณของมันนั้นมากทีเดียว และยังมีข้อมูลและความรู้ที่ใช้ในการวิจัยจริงแนบไว้ด้วย<br>
«ความเป็นไปได้ที่เคโอเซียมมีอยู่และค่าผันผวนของกฎเหตุและผล...อะไรกันเนี่ย มันอ่านว่าอะไรน่ะ...แต่ การปรากฏในปัจจุบัน....อ่านไม่ออกอีกแล้ว...จากผลกระทบที่....?»<br>
โครนิกไม่เข้าใจข้อสันนิษฐานคำนำของงานวิจัยเลยสักนิด แต่ดูเหมือนว่าหากใช้เคโอเซียมได้ดีแล้ว อาจจะสามารถเปลี่ยนแปลงความเป็นไปได้ในอดีตหรือแม้กระทั่งอนาคตได้เลย หากเป็นตามนั้นจริงก็เยี่ยม แต่สิบปีมานี้เขาก็ไม่เคยได้ยินว่ามีใครใช้ได้ผลแบบนั้นเลย แถมการวิจัยนี้ยังถูกระงับเอาไว้อีกด้วย<br>
«หมายความว่า เคยมีคนพยายามใช้เคโอเซียมเพื่อก่อผลกระทบในอดีตหรืออนาคตงั้นเหรอ?»<br>
เขาอ่านข้ามทฤษฎียากๆ ไป แล้วพลิกหน้าเอกสารไปเรื่อยๆ และสุดท้าย สายตาก็มาหยุดอยู่ที่รายชื่อที่บันทึกไว้<br>
มีชื่อของเจ้าของงานวิจัยและวัตถุทดลองเรียงอยู่<br>
ตรงชื่อเจ้าของงานวิจัย คือชื่อของแม่และ ตัวหนังสือ «ลบล้าง»<br>
และท้ายรายชื่อนั้น มีชื่อวัตถุทดลองบันทึกไว้ตัวเล็กๆ ราวกับว่ามันไม่สลักสำคัญอะไร<br>
«วัตถุทดลอง โคร...นิก...?»<br>
สายตาของอสูรลวงตาที่มองดูโครนิกอย่างไร้สุ้มเสียงก็ยิ้มเยาะขึ้นมาเบาๆ<br>
|<br>
สมัยยังเด็ก เขาเคยถามเรื่องแม่<br>
«แม่ของลูกน่ะ เสียไปเพราะป่วยเป็นโรคหัวใจ»<br>
เขาจำได้ว่าปกติพ่อที่ไม่ค่อยแสดงสีหน้านั้น มีท่าทางเศร้าเสียใจมาก หลังจากนั้นโครนิกก็ไม่เคยถามเรื่องของแม่อีกเลย เรื่องจริงว่าแม่ของเขาน่าจะป่วยทางจิต<br>
และเขาก็เคยได้ยินข่าวลือว่าก่อนที่แม่จะป่วยนั้น ได้สร้างผลงานร่วมกับพ่อและช่างเครื่องกลชั้นสูง<เทคโนกราต> ออกมามากมาย<br>
โครนิกได้เอกสารรายงานการวิจัยชิ้นสุดท้ายของแม่มา<br>
แม่ถูกองค์กรการปกครองกำจัดในฐานะคนนอกรีตที่ใช้ลูกตัวเองทำการวิจัยเคโอเซียม<br>
«มิน่าล่ะพ่อถึงมีท่าทางแบบนั้น...ฮะฮะ»<br>
แปลกที่สุด น่าขันที่สุด<br>
«อา งี้นี่เอง...เราถูกทำแบบทิ้งขว้างมาตั้งแต่...ทีแรกแล้ว....»<br>
หลังจากยอมรับได้ในที่สุด โครนิกก็เงยหน้าขึ้นเผยสีหน้าปลงตก<br>
|<br>
และออกมาข้างนอกตั้งแต่เมื่อไหร่ก็ไม่รู้<br>
เมื่อเข้าสู่จุดเริ่มต้นของยุคสมัยแห่งรุ่งอรุณ <ดอว์นไลท์ เอจ> จะว่าแพนเดโมเนียมนั้นเป็นเมืองที่สงบสุขที่สุดก็ว่าได้ เมืองลอยฟ้าที่ถูกสร้างขึ้นด้วยวิทยาการที่กำลังจะหายไป สวนสวรรค์ของเหล่าช่างเครื่องกล<เอ็นจิเนียร์> พลังงานที่ได้รับจากเคโอเซียมนั้น แต่งแต้มความสมบูรณ์ให้กับชีวิตของผู้คน<br>
เมืองสวรรค์ที่ราวกับภาพเขียนความสุข แสงจากสิ่งนั้นแสบตาเกินไปสำหรับโครนิก<br>
ทันใดนั้น ผู้หญิงที่เดินอยู่ห่างไปข้างหน้าราว 6 อัลเล (9เมตร) ก็ส่งเสียงร้องดังขึ้นแล้วล้มลง เลือดกระเซ็นเป็นสายจากที่คอราวกับเป็นเรื่องล้อเล่นแล้วค่อยๆ ตกลง หัวของครอบครัวที่มาด้วยกันข้างๆ ก็หายไปในระยะเวลาติดๆ กัน เลือดกระเซ็นพุ่งออกมาเหมือนกับผู้หญิงคนเมื่อกี้แล้วล้มลงทับกัน ส่วนกลางถนนนั้น ม้าจักรกลที่ลากรถม้าอยู่ก็ถูกรถม้าอีกคันวิ่งเข้าชนเต็มแรง หัวของผู้ชายจากรถม้าทั้งสองต่างก็ตกลงกระทบพื้นแล้วนิ่งไป ที่จริง เซฟตี้ของรถม้าทั้งสองคันควรจะทำงาน จึงเป็นอุบัติเหตุที่ไม่น่าจะเกิดขึ้นได้ ไฟตามถนนติดๆ ดับๆ และมีเสียงดังโหยหวนขึ้นจากทุกทิศทาง<br>
|<br>
ตรงหน้าโครนิกที่กำลังยืนอยู่นั้น ไม่เหลือเศษเสี้ยวของเมืองที่สงบสุขเมื่อกี้เลยแม้แต่นิดเดียว<br>
|<br>
«เป็นไงบ้าง? แบบนี้ล่ะดีไหม?»<br>
ทันทีที่ได้ยินเสียงของอสูรลวงตา ก็พบว่ามันปรากฏกายขึ้นต่อหน้า<br>
....ข้าจะทำให้ความหวังของแกเป็นจริง<br>
อสูรลวงตาพูดเช่นนั้น<br>
|<br>
«อย่าบอกนะว่าเป็นฝีมือของแก...»<br>
«เปล่านะ นี่คือที่สิ่งที่แกหวัง»<br>
อารมณ์ของเขาพลุ่งพล่านขึ้น<br>
«โกหก! ผมไม่ได้อยากได้อะไรแบบนั้น! เรื่องแบบนี้ แบบนี้น่ะ...»<br>
«อิจฉาใช่ไหมล่ะ? ริษยาใช่ไหมล่ะ? คิดว่าหายไปซะให้หมดก็ดีใช่ไหมล่ะ?»<br>
«ไม่ได้คิด! ไม่ได้คิด! ไม่ได้คิด!»<br>
โครนิกส่ายหน้าราวกับเด็กเอาแต่ใจ ถึงจะปิดหู แต่เสียงของอสูรลวงตาก็ดังก้องขึ้นในหัวอย่างไม่มีทางหลีกเลี่ยง<br>
«เพราะแกหวังอย่างนั้น ข้าถึงใช้พลังได้ เอาสิ ขออีกสิ ต่อไปจะฆ่าหรือจะทำลายแบบไหนอีกดีล่ะ?»<br>
«หยุดนะ!»<br>
โครนิกออกวิ่งไปราวกับจะหนีอสูรลวงตาให้พ้น บนถนนที่เขาพุ่งออกไปนั้นมีรถม้ากำลังวิ่งเข้ามาใกล้<br>
«!?»<br>
ชายคนขับพยายามหยุดรถม้าอย่างเร่งด่วนแต่ก็ไม่ทัน โครนิกหลับตาลงโดยอัตโนมัติ เตรียมรับการปะทะ<br>
ทันใดนั้นก็มีเสียงเปรี้ยงดังลั่นขึ้น<br>
โครนิกไม่ได้ถูกชนกระเด็นไป เมื่อเขาค่อยๆ ลืมตาขึ้นอย่างหวาดกลัว รถม้าก็หยุดลงแล้ว ทว่า ม้าจักรกลที่ควรจะชนเข้ากับโครนิกนั้นแยกออกเป็นสองส่วน ราวกับถูกอากาศตรงที่โครนิกอยู่หั่นเข้ายังไงยังงั้น<br>
«กรี๊ดดดด!»<br>
เสียงร้องของผู้หญิงที่เดินอยู่ข้างทางดังขึ้น เธอคนนั้นชี้ไปยังที่นั่งคนขับของรถม้าที่หยุดอยู่ตรงหน้าโครนิก<br>
ตรงนั้นมีร่างของคนขับที่ถูกตัดเป็นสองส่วนเหมือนกับม้าจักรกลอยู่<br>
«เอาล่ะ วาดความหวังออกมาเลย แล้วข้าจะให้พลังที่ทำให้ความหวังเป็นจริงกับแกเอง»<br>
อสูรลวงตาสีเทาตัวเปื้อนเลือดกล่าวกับโครนิก<br>
|<br>
- จบ -<br>","ch06_d.swf","3394_023"
20005,1,"«ทางต่างดินแดน»",1,"หลังจากฝังราชาคนแคระประหลาด เชรีก็มองไปรอบๆ และพึมพำ<br>
«ที่นี่ไม่มีอะไรเลยนะ»<br>
ราชาคนแคระพาเผ่าของตนเองเดินเร่ร่อนไปทั่ว จึงพบกับพวกมันในจุดหนึ่งบนถนนสายหลัก และฆ่ามัน<br>
«ไม่ว่าถึงจะมองไปถนนสายหลักเส้นไหน ก็ไม่เห็นชาวเมืองเลยนะ»<br>
เธอกำลังพูดกับเด็กสาวตุ๊กตา แต่ก็ไม่ได้คาดหวังว่าจะเด็กสาวจะตอบอยู่แล้ว<br>
«ทั้งหมู่บ้านและเมือง ก็ไม่เห็นใครเลย อย่างกับฉากของโรงละครงั้นแหละ ทั้งที่มีร่องรอยของคนแท้ๆ แต่กลับไม่มีใครอยู่เลยนะ»<br>
ตุ๊กตายังคงเงียบ แล้วเมเลนที่เดินทางมาด้วยก็ตอบกลับ<br>
«ที่นี่ยังมีคนที่ยังมีชีวิตอยู่นะครับ ไม่สิ ควรจะพูดว่า 'เคยอยู่' ต่างหาก»<br>
«หมายความว่ายังไง»<br>
«ที่นี่คือความทรงจำของท่านหญิงศักดิ์สิทธิ์ ท่านหญิงศักดิ์สิทธิ์สร้างที่นี่ขึ้นมาด้วยพลังอันยิ่งใหญ่ครับ เริ่มต้นจากหนึ่งด้วย»<br>
«อย่างกับพระเจ้าเลยเนอะ»<br>
«ใช่ ผู้ที่สร้างที่นี่ก็คือท่านหญิงศักดิ์สิทธิ์ สร้างทุกอย่างขึ้นมาจากความทรงจำนั้นครับ»<br>
«เป็นโลกที่น่าเศร้าและเงียบเหงาจัง มีแต่ที่แบบนี้»<br>
เชรีพูดราวกับถอนหายใจ ทั้งป้ายเล็กๆ ชี้ไปที่ยังจุดหมายบนถนนสายหลัก ทั้งรอยรถม้า ร่อยรอยการใช้ชีวิตของผู้คนที่ยังหลงเหลืออยู่ แต่ในสถานที่ที่มีแค่พวกเธออยู่นั้น มีแต่จะเพิ่มความรู้สึกเปล่าเปลี่ยวเท่านั้น<br>
|<br>
ร็อบออกห่างจากเชรี และเริ่มขุดด้านข้างของถนนเพื่อฝังเหยื่อลงไป<br>
«พวกเราจะอยู่ที่นี่ไปถึงเมื่อไหร่เหรอ»<br>
«จนกว่าพวกเราจะได้ความจำทั้งหมดคืนมาครับ»<br>
เมเลนพูดชัดเจนด้วยน้ำเสียงร่าเริง<br>
ความจำ แน่นอนว่าพวกเธอนึกเรื่องราวต่างๆ ในสมัยก่อนไม่ออก แม้แต่เรื่องที่เกิดขึ้นก่อนที่จะมาที่นี่ก็ด้วย<br>
«เหตุผลที่มาที่นี่ ก็แตกต่างกันไปในแต่ละคนครับ ถ้าหากว่าเราสามารถนำความจำของช่วงเวลานั้นกลับคืนมาได้ทั้งหมด เธอก็คงจะกลับไปได้ล่ะมั้ง»<br>
«หืม คุณเนี่ยรู้ไปซะทุกอย่างเลยนะ»<br>
เธอพูดกับเมเลนด้วยท่าทางประชดเล็กน้อย<br>
«ไม่นะครับ ผมไม่ได้รู้ไปหมดทุกอย่างหรอก ตัวผมเองก็เสียความจำไปเยอะเหมือนกัน เพราะงั้นถึงได้มาร่วมต่อสู้กับคุณไงล่ะครับ»<br>
«งั้นเหรอ คุณเองก็มีความหลังที่ต้องนึกให้ออกเหมือนกันสินะ»<br>
«ครับ น่าจะมี...มั้งครับ»<br>
«น่าสนใจดีนี่ ทั้งที่รู้อะไรตั้งหลายอย่าง แต่ดันไม่รู้เรื่องตัวเองเนี่ยนะ»<br>
«แน่นอนว่า ทั้งวิธีใช้ไพ่และวิธีต่อสู้ ผมก็จำได้อย่างดีแต่ก็ยังขาดเรื่องของตัวเองครับ ท่านหญิงศักดิ์สิทธิ์เนี่ยเป็นคนยังไงกันแน่น้า»<br>
เมเลนหยิบไพ่ออกมาออกมาให้ดูตรงหน้าอย่างรวดเร็วราวกับเวทมนตร์<br>
«แต่ว่า ตัวท่านหญิงศักดิ์สิทธิ์เองก็ดูท่าทางจะต้องนำสิ่งที่หายไปกลับคืนมาเหมือนกันนะครับ และเพื่อจะนำมันกลับคืนมาก็เลยสร้างโลกดาราวิญญาณแห่งนี้และอันเชิญเหล่านักรบมาครับ»<br>
«สิ่งที่หายไป?»<br>
«สูญเสียกายหยาบ สูญเสียตนเอง ก็เลยรอให้ฟื้นคืนชีพพร้อมกับนักรบไงครับ»<br>
หลังจากที่ร็อบฝังเหยื่อเสร็จแล้ว ก็กลับมาหาเชรี เด็กคนนี้เองเมื่อก่อนก็เป็นสุนัขที่มีชีวิต มีเพียงนิสัยของสุนัขเท่านั้นที่ไม่ได้ลืมไป ถึงมันจะไม่ได้จำเป็นเลยก็ตาม<br>
«ทุกอย่างมันเริ่มตั้งแต่สูญเสียไปครับ ถ้ามีครบเราก็จะไม่ทำอะไร แต่เพราะขาดพวกเราถึงเดินต่อไปข้างหน้า»<br>
เชรีอุ้มร็อบที่วิ่งวนไปรอบๆ ขาของเธอ ร็อบที่กลายเป็นตุ๊กตา จะนึกถึงความรู้สึกที่เรียกว่าหิวมั้ยนะ<br>
«สำหรับเธอแล้ว ท่านหญิงศักดิ์สิทธิ์คืออะไรเหรอ?»<br>
«เจ้านายครับ ผมตอบได้เพียงเท่านี้»<br>
«นึกออกแค่นั้นเองเหรอ?»<br>
«เหลือแค่เพียงความเชื่อมั่นเท่านั้นครับ นี่ไม่ใช่แค่ผมเท่านั้น พวกอโคไลท์ทุกคนก็คงจะคิดแบบนี้เหมือนกัน»<br>
«พิลึกจังเลยนะ»<br>
«เป็นเรื่องจริงว่าพวกเราไม่ว่าใครก็ไม่รู้จักตัวเองดีหรอก ทั้งเด็กผู้หญิงที่คอยชี้นำทางให้เราก็ด้วย เธอไม่รู้อะไรเลย»<br>
เชรีจ้องมองตุ๊กตาที่พาตนเองเดินทางไปไหนต่อไหน<br>
«ไม่ว่ายังไง ก็ต้องสู้เท่านั้นเหรอ?»<br>
เชรีถามเมเลนอีกครั้ง<br>
«ใช่»<br>
«เอาเถอะ มากันถึงที่นี่แล้ว ไม่มีตัวเลือกอื่นนอกจากเดินทางไปด้วยกันจนวาระสุดท้ายซะด้วยสิ»<br>
เชรีก้มหัวเป็นเชิงดูถูกตัวเองเล็กน้อย<br>
«งั้นต่อไปเราไปที่ไหนกันดีล่ะ?»<br>
เธอถามตุ๊กตา<br>
และแล้วเส้นผมของเชรีที่รับลมซึ่งพัดผ่านถนนไร้ผู้คนก็พริ้วไสว<br>
|<br>
- จบ -<br>","mn_39_a.swf","9999_020"
236,1,"ปี 3376 «ความโกรธ»",1,"«ถึงจะทำแบบนี้ไป ยังไงทุกคนต้องถูกฆ่าเข้าสักวันอยู่ดี เมืองที่มีมนุษย์อาศัยอยู่ก็ค่อยๆ ลดน้อยลงแล้วด้วย สักวันน้ำวนก็จะมาถึงหมู่บ้านของเรา......»<br>
กริดว่ากล่าวราวกับบ่นพึมพำคนเดียว นี่เป็นการพูดกลบเกลื่อนความกลัวเหมือนทุกที สมาชิกคนอื่นจึงไม่ใส่ใจฟัง<br>
«หุบปากซะที ฉันไม่อยากฟังคำตัดพ้อของคุณหรอกนะ»<br>
รีซตัดบทคำพูดของกริด<br>
กองทหารรักษาการณ์ของคานันข้ามกำแพงที่ล้อมรอบเมืองและออกค้นหา «ปีศาจ» ในป่าซึ่งอยู่ห่างจากถนนเส้นหลัก เนื่องจากได้รับแจ้งจากชาวบ้านผู้พบเห็น<br>
เป็นกลุ่มที่มีสมาชิกเป็นผู้ชายหลากหลายอายุจำนวนเกือบยี่คน<br>
«รีซ แกยังเด็กไม่เข้าใจหรอก มนุษย์ค่อยๆ ลดลงมาตลอด สมัยแกยังเด็กเคยไปเมืองเมลกิสที่อยู่ข้างๆ ใช่มั้ยล่ะ แล้วตอนนี้เป็นยังไง? เมลกิสถูกน้ำวนดูดกลืนลงไปแล้ว»<br>
กริดหันไปพูดๆ กับรีซด้วยความเร็ว<br>
สมาชิกกองทหารรักษาการณ์คนอื่นเอื่อมระอากับการบ่นหยุมหยิมของชายผู้นี้ แต่ไม่รู้ว่าเป็นเพราะเครียดที่จะต้องต่อสู้กับปีศาจหรือเปล่า จึงไม่มีใครเข้าไปห้ามชายผู้นี้<br>
«เห็นผู้อพยพที่มาถึงที่นี่ใช่มั้ยล่ะ คนที่มีชีวิตอยู่ก็อยู่ติดกับกำแพง พวกนั้นน่ะคือชาวเมืองเมลกิส แล้วก็ค่อยๆ ถูกปีศาจกินไปทีละคนด้วย น่าสงสารนะ»<br>
«ก็บอกว่าให้หุบปากไงเล่าลุง»<br>
รีซหยุดเท้าและจับคอเสื้อของกริด กริดเตี้ยกว่ารีซมากทีเดียว พอถูกจับคอเสื้อเขาจึงยืนด้วยปลายเท้า<br>
«ปะ ปล่อยนะ ไอ้หนู»<br>
«คนที่น่าสงสารน่ะมันคุณต่างหาก อย่างน้อยก็หุบปากและเดินได้แล้ว»<br>
พอรีซปล่อยมือ กริดก็กลิ้งลงบนพื้นจนดูไม่ได้<br>
«อะ ไอ้บ้า ทำเป็นเท่อยู่ได้ พ่อแกเองก็......»<br>
«ถ้าพูดมากกว่านี้ ฉันจะฆ่าแกก่อนเลย»<br>
รีซจับดาบ<br>
«เฮ้ย พอได้แล้ว ช่างมันเถอะ มันกลัว»<br>
แบ็คที่เป็นรองหัวหน้าห้ามรีซไว้<br>
«ไอ้คนแบบนี้ถ้าไม่เอามันมาด้วยก็ดีหรอก»<br>
รีซเชื่อฟังแบ็คและกลับเข้าไปในแถว<br>
|<br>
รีซเข้ากองทหารรักษาการณ์ตั้งแต่ยังเด็ก ตอนนี้เขาอายุสิบแปดแล้ว แต่ครึ่งชีวิตในวัยเด็กของเขาต่อสู้มาตลอด<br>
เดิมทีคนที่ชี้นำกองทหารรักษาการณ์คือพ่อของเขา พ่อของเขาคุ้มกันไม่ให้ปีศาจเข้าใกล้เมืองในฐานะกองทหารรักษาการณ์ แต่เมื่อสองปีที่แล้วเขาได้รับบาดเจ็บสาหัสจึงถอนตัวจากการเป็นหัวหน้า ตอนนี้ใช้ชีวิตอยู่อย่างกระเสือกกระสนพลางป้องกันขาที่ไม่ดี<br>
ถึงรีซจะได้เห็นเรื่องน่าเศร้าเช่นนั้นกับตาแต่ก็ไม่ลาออกจากกองทหารรักษาการณ์<br>
รีซที่ได้เห็นพ่อถูกโจมตีต่อหน้าแต่ก็ยังเข้าไปช่วย เขาช่วยพ่อที่เจียนตายออกมาเพียงลำพัง หลังจากนั้นเขาก็ยืนหยัดอยู่แนวหน้าเรื่อยมา<br>
เพราะมีเรื่องแบบนั้นด้วย รีซจึงได้รับการยอมรับในกองทหารรักษาการณ์ทั้งที่ยังเด็ก<br>
ก็มีเสียงกระซิบกระซาบมาบ้างว่าไม่รู้จักกลัวรึยังไง แต่ก็ใช่ว่ารีซจะไม่รู้จักความกลัว ตอนที่พ่อของเขาถูกจู่โจมเขากลัวจากก้นบึ้งของหัวใจ<br>
แต่ความโกรธที่มีต่อปีศาจนั้นเดือดพล่านอยู่ในกายเขา<br>
เขาโกรธมากกว่าหวาดกลัว<br>
สิ่งที่กระตุ้นรีซก็คือความรู้สึกนี้นั่นเอง<br>
พ่อของเขาพยายามห้ามปรามเขาที่เป็นแบบนั้นอยู่บ่อยครั้ง<br>
«ควมคุมความโกรธสิ พ่อจะไม่บอกให้อดทนแต่จงมีสติตอนที่ตัวเองโกรธเข้าไว้»<br>
นั่นก็คือการควบคุมความโกรธของตัวเอง<br>
หลังจากหงุดหงิดกับท่าทางของกริดแล้วรีซก็นึกถึงความพูดของพ่ออีกครั้ง<br>
|<br>
แถวหยุดลงความเครียดก็เข้าจู่โจมกองกำลัง เมื่อมีสัญญาณกองทหารก็กระจายตัวตามที่ได้ฝึกไว้ และชี้นิ้วไปยังตำแหน่งของปีศาจที่เจอ<br>
ปีศาจมีหลากหลายประเภท ถ้าเจอพวกที่มีพลังแบบที่กองทหารรักษาการณ์สู้ด้วยไม่ไหวก็ทำอะไรไม่ได้ แต่ถ้าไม่ ก็ต้องฆ่ามันให้ได้โดยไม่หนีไป<br>
ไม่เช่นนั้นสัตว์ประหลาดแห่งน้ำวนก็จะเพิ่มขึ้นเรื่อยๆ และกลืนกินทั้งเมืองไป<br>
«งูนี่»<br>
ใครบางคนส่งเสียงออกมา<br>
เป็นงูขนาดยักษ์ที่มีความยาว 15 อาร์เล <ประมาณ 20 เมตร> ถึงจะเรียกว่างูแต่ก็ไม่ได้อยู่บนพื้น มันเป็นสัตว์ประหลาดที่ราวกับฝันร้าย ตาของมันทั้งสิบคู่ส่องแสงเป็นประกาย แต่ก็ใช่ว่าจะฆ่ามันไม่ได้<br>
ทุกคนล้อมรอบศัตรูอย่างระมัดระวัง จะปล่อยให้มันหนีไปไม่ได้<br>
เสียงปืนดังกึกก้องพร้อมกับการให้สัญญาณของกองทหาร แต่การเคลื่อนไหวของงูนั้นรวดเร็ว<br>
พอคิดว่ามันจะชูหัวขึ้นมารึเปล่านั้น กองทหารก็ถูกหางของมันกวาดล้ม เสียงปืนหยุดลงทันที<br>
เหล่าชายผู้ถูกหางของงูสะบัดเข้าใส่ต่างร้องเสียงหลง สมาชิกที่หวาดกลัวจะตั้งท่ายืนขึ้นมาใหม่ก็เต็มกลืนแล้ว<br>
ทุกคนกำลังหวาดกลัวงูที่ชูหัวขึ้นอีกครั้งและกวาดสายตาไปรอบๆ<br>
งูอ้าปากแลบลิ้นออกมา<br>
รีซรู้สึกได้ว่าในขณะนั้นความหวาดกลัวได้แพร่กระจายในบรรยากาศเป็นวงกว้าง แต่รีซไม่กลัวและกระโดดเข้าไปหน้างู<br>
รีซตัดคองูต่อหน้ากองทหารที่ตะลึงงัน<br>
มันเป็นกระบวนท่าฟันดาบที่น่าตกใจ ยิ่งกว่านั้นความกล้าหาญที่กระโดดเข้าไปหาฝ่ายตรงข้ามในชั่วพริบตาต่างหากที่น่าตกใจกว่า นี่เป็นหลักฐานยืนยันว่ารีซต่างจากชายคนอื่น<br>
มีเสียงโห่ร้องจากกองทหาร<br>
«สำเร็จแล้วนะ รีซ»<br>
นี่เป็นคำพูดจากหัวหน้ากอง<br>
«อะไรกัน เพราะคนอื่นดึงดูดความสนใจให้ต่างหากล่ะ»<br>
มันไม่ได้มาจากใจจริงของรีซ แต่เขากล่าวเช่นนั้นเพื่อไม่ให้กระทบต่อขวัญกำลังใจของกองทหาร<br>
|<br>
กองทหารกลับไปที่เมือง พร้อมกับเสียงครื้นเคลงเล็กน้อยเพราะได้ชัยชนะจากการโค่นล้มสัตว์ประหลาด<br>
เมื่อถึงกลางคืนงานฉลองที่ร้านเหล้าก็เริ่มขึ้น<br>
รีซเข้าร่วมด้วยสักพักก็ออกห่างสถานที่เอิกเกริกนั้น<br>
«ฉันเล็งยิงใส่เจ้างูนั่นไปหลายนัด แล้วไอ้งูบ้านั่นก็หดหางตั้งท่าจะหนี รีซก็เลยแทงมันตายคาที่»<br>
กริดนั่งในร้านเหล้าข้างๆ ผู้หญิงและเล่าวีรกรรมที่ตนแสนภูมิใจด้วยอารมณ์ดีเป็นพิเศษ<br>
«ให้ตายสิ ทั้งที่เจ้าบ้ากริดหัวหดอยู่ข้างหลังแท้ๆ»<br>
แบ็คผู้เป็นรองหัวหน้าเดินมาพูดข้างๆ รีซที่อยู่ตรงปลายเคาน์เตอร์<br>
«น่า ก็แค่พูดเท่านั้นเอง»<br>
«ขอโทษนะรีซ ที่เอาปัญหามาให้นายบ่อยๆ»<br>
กองกำลังรอดตายจากโจมตีที่ผ่านมาในช่วงนี้เพราะรีซบ่อยมาก<br>
«ไม่เป็นไรหรอก ก็เป็นเรื่องที่พ่อเคยทำมาก่อนนี่นา»<br>
«พ่อของนายเป็นนักสู้ที่ยอดเยี่ยม แต่รีซ นายทำให้ทุกคนประหลาดใจอยู่เสมอ»<br>
แบ็คกับพ่อของรีซเป็นเพื่อนกันมาตั้งแต่ยังหนุ่ม ทั้งคู่อาศัยและปกป้องเมืองคานันแห่งนี้ อาชีพก็แตกต่างกัน แต่เป็นชายที่ผ่านสมรภูมิเลือดมากมายเพื่อปกป้องเมืองนี้<br>
«คิดว่าจะผ่านไปได้ทั้งแบบนี้ตลอดรอดฝั่งเหรอ?»<br>
แบ็คถาม<br>
«หมายความว่ายังไง?»<br>
«ช่วงนี้พบปีศาจที่เข้าใกล้เมืองมากขึ้นนะ ถึงจะไม่ได้ยินเรื่องที่น้ำวนจะเข้ามาใกล้ด้วยตัวของมันเองก็เถอะแต่พวกสัตว์ประหลาดที่เพิ่มขึ้นมากมายจากน้ำวนและเข้าใกล้เมืองนี้ใช่มั้ยล่ะ»<br>
«นั่นสินะ จากนี้จะประมาทไม่ได้แล้วสิ»<br>
«อือ กองทหารรักษาการณ์ต้องเพิ่มความแข็งแกร่งให้มากขึ้น ถ้าเป็นจำนวนคนและความสามารถในตอนนี้ ก็คงจะไม่ได้เรื่อง»<br>
«จะให้ความร่วมมือนะ»<br>
รีซเองก็เห็นด้วย ว่าความสามารถของกองทหารรักษาการณ์นั้นเป็นปัญหา<br>
«แต่ถ้าตามความเห็นของฉันจริงๆ ขืนยังเป็นแบบนี้อยู่อีก เราจะปกป้องเมืองนี้ไม่ได้»<br>
แบ็คหรี่ตาและมองแก้วของตนเอง<br>
«เรื่องที่กริดบ่น ในนั้นมันก็มีเรื่องจริงอยู่ด้วย»<br>
«ผมไม่คิดแบบนั้นหรอกนะ ทั้งพ่อทั้งคุณก็ปกป้องเมืองนี้มา จากนี้มันก็ต้องไม่เป็นไรสิ»<br>
รีซแหงนมองแก้วที่ใส่น้ำอัดลมเย็นๆ อยู่ข้างใน เขาไม่ชอบเหล้าเพราะมันทำให้เขากังวลว่าจะควบคุมความโกรธไม่ได้<br>
«ก็ตามลำดับน่ะแหละ เมืองที่คนอาศัยอยู่ค่อยๆ ลดลงไปทุกที มันคือเรื่องจริง เหมือนเมืองที่โดนน้ำท่วมน่ะแหละ บ้านที่อยู่สูงก็จะไม่จม แต่ถ้าน้ำเอ่อสูงขึ้น บ้านที่อยู่สูงนั่นก็จม»<br>
«ผมไม่คิดแบบนั้น»<br>
«น้ำวนจนถึงตอนนี้ก็ยังไม่หายไปแม้แต่อันเดียว ปริมาณน้ำมีแต่เพิ่มขึ้นเรื่อยๆ»<br>
«ถึงอย่างนั้นผมก็จะไม่อยู่เฉยๆ แล้วยอมให้ฆ่าหรอกนะ»<br>
เขาเริ่มมีความกระวนกระวายใจกับคำพูดและท่าทางที่ไม่เหมือนแบ็คตามปกติ<br>
«ใช่ จะไม่อยู่เฉยๆ ให้ฆ่า รีซ เพราะในเมืองนี้นายยังเด็ก»<br>
รีซเลิกคิ้วเพราะไม่เข้าใจคำพูดของแบ็ค<br>
«มีคาราวานที่มาจากอวาลอนด้วยใช่มั้ย»<br>
อวาลอนคือเมืองหลวงของประเทศมหาอำนาจรูบิโอนา และเป็นเมืองที่รุ่งเรืองที่สุดในทวีปนี้<br>
«ในนั้นมีผู้ชายแปลกๆ ด้วยนะ เรื่องที่เขาอุตส่้าห์มาหาพวกเราเหล่ากองทหารรักษาการณ์ อายุมากกว่าฉันเดิมทีเป็นทหารของจักรวรรดิแกรนเดเลเนีย แต่ตอนนี้เป็นสมาชิกขององค์กรหนึ่ง»<br>
วิธีเล่าเรื่องของแบ็คดูเร่าร้อน<br>
«เขาเล่าว่าองค์กรเริ่มรวบรวมเหล่าคนกล้าขึ้นเป็นกองทหารและโจมตีน้ำวนเพื่อทำให้มันหายไป หัวหน้าหัวเราะและไล่กลับไป แต่ฉันสนใจเลยลองฟังต่อ»<br>
รีซเงียบและฟังเรื่องของแบ็ค<br>
«ดูเหมือนจะเป็นกองกำลังที่เหล่าเอ็นจิเนียร์อุตส่าห์ลงมาบนพื้นเพื่อสร้างขึ้นมา แล้วก็เขาก็บอกว่าอีกนิดเดียวจะทำให้น้ำวนหายไปได้แล้ว แต่ท่าทางเขาจะลำบากในรวบรวมคนมีความสามารถมาเพื่อต่อสู้ แหม่ มันก็ไม่แปลกหรอก ก็นี่เป็นเรื่องที่เป็นไปไม่ได้สำหรับพวกที่ต่อสู็อย่างสุดกำลังเพื่อมีชีวิตรอดนี่นา มันก็เหมือนไล่จับก้อนเมฆน่ะแหละ»<br>
แบ็คถอนหายใจและพูดขึ้นใหม่<br>
«แต่ว่านะ ฉันรู้สึกเชื่อเรื่องที่หมอนั่นเล่า ไม่สิ ฉันอาจจะแค่อยากเชื่อก็ได้»<br>
แบ็คเว้นช่วงสักครู่และมองรีซอีกครั้ง<br>
«คงจะโดนน้ำดูดลงไปตั้งแต่แรกแล้วล่ะเนอะ»<br>
เขามองเรื่องของแบ็คออก<br>
«รีซ นายไม่ลองไปดูรึ»<br>
«มันเป็นเรื่องที่ไม่น่าเชื่อถือนี่นา»<br>
เสียงร่ำร้องในใจของรีซเริ่มแสดงออกถึงอารมณ์อันแตกต่าง<br>
«อือ ถ้าหากมันเป็นเรื่องจริง ก็คงจะมีแต่วิธีนั้นที่จะช่วยเมืองนี้ได้»<br>
«แต่พ่อจะว่ายังไงนะ»<br>
«โทษที เรื่องนี้เคยคุยกับพ่อของนายแล้ว เขาคิดเหมือนกับฉัน เราต่อสู้ด้วยกันมานาน สถานการณ์ในตอนนี้มาถึงทางตันซะแล้ว»<br>
แบ็คพูกต่อถึงแม้ว่ารีซจะดูมีท่าทีสับสน<br>
«นายมีไหวพริบ รีซ นายพิเศษ นายมีสิ่งที่ต่างไปจากเจ้าพวกที่อยู่ในร้านเหล้านี้»<br>
สมาชิกทุกคน เมา ร้องเพลง และส่งเสียงเอะอะ เขาจมอยู่กับความรู้สึกอันมากมายที่ต่างจากความตึงเครียด<br>
«ไม่ใช่ตัวเองก็ไม่เข้าใจหรอก»<br>
«ฉันไม่เชื่อเรื่องโชคชะตาอะไรนั่นแต่ว่านะ ฉันคิดว่ามีอะไรบางอย่างในการที่ได้พบเขาในครั้งนี้»<br>
«แล้วถ้าจะไป ผมควรจะทำยังไงล่ะ»<br>
 รีซตอบอย่างใจเย็นต่างจากความเร่าร้อนของแบ็ค<br>
«สนใจจะไปแล้วเหรอ?»<br>
«ยังไม่ได้ตัดสินใจหรอก แต่มันก็เป็นเรื่องที่ไม่เลวนัก»<br>
«ชายคนนั้นยังอยู่ที่โรงแรมเบล ถ้าเป็นนายต้องได้รับการยอมรับแน่ พรุ่งนี้ก็ไปพบดูสิ»<br>
เมื่อแบ็คยิ้มก็เขาก็แหงนมองเหล้าอีกครั้ง<br>
|<br>
«ทั้งหนุ่มแถมมีประสบการณ์ เป็นบุคลากรที่วิเศษมาก»<br>
คนขององค์กรชื่อว่าเฮเก้น เขามองรีซเพียงแว่บเดียวก็ถูกใจ<br>
«ขอให้ไปที่กองกำลังหลักเลยนะ เดี่ยวฉันจะติดต่อไปก่อนจะได้ไปอย่างไม่ต้องกังวลใจ»<br>
เฮเก้นพูดพลางเขียนอะไรบางอย่างลงในเอกสาร<br>
«ไปกับกองคาราวานที่มุ่งไปทางตะวันตกจนถึงซอร์สบาร์กนะ สำนักงานย่อยที่นั้นจะส่งตัวไปที่กองกำลังหลักเอง»<br>
เขาหยิบสมุดเช็คธนาคารสหราชอาณาจักรรูบิโอนาขึ้นมาและตัดมันหนึ่งใบ และตัดต่ออีกหนึ่งใบ เช็คที่เขาตัดนั้นกรอกจำนวนเงินแล้ว<br>
«นี่เป็นเงินค่าใช้จ่ายและเงินค่าสัญญา»<br>
รีซไม่ได้มาที่นี่เพื่อเงินแต่ก็ไม่มีเหตุผลที่จะปฏิเสธ เขาจึงรับมันมา<br>
จำนวนเงินนั้นมากทีเดียว แต่เขาก็ไม่ได้สนใจมันจึงคิดที่จะเอามันให้พ่อ<br>
|<br>
มีเวลาสามวันกว่ากองคาราวานที่มุ่งหน้าไปทางตะวันตกจะออกเดินทาง แต่รีซก็ใช้ชีวิตตามปกติ<br>
เขาบอกพ่อเรื่องจะออกเดินทางแล้วแต่ก็ไม่ได้ถูกถามรายละเอียดมากนัก<br>
«แบ็คบอกกับหัวหน้าไปแล้วล่ะ»<br>
«อือ ผมก็บอกเหมือนกัน»<br>
เนื่องจากแม่เสียไปตอนที่เขายังเด็กจึงอาศัยอยู่กันแค่สองพ่อลูก ทั้งเรื่องการใช้ชีวิตและการต่อสู้ทั้งหมดพ่อเป็นคนสอนให้<br>
พ่อในตอนนี้ ช่วยช่างตีเหล็กพลางปกป้องขาที่เสียไป เรื่องการอาหารการกินคงไม่มีปัญหาอะไร<br>
พ่อที่เคยเป็นหัวหน้ากองทหารกำลังรักษาการณ์นั้นภูมิใจในตัวรีซมาก ถึงแม้เขาจะเสียตำแหน่งนั้นไปแล้ว แต่สำหรับรีซเขาก็ยังเป็นพ่อคนสำคัญอยู่ดี<br>
ทั้งคู่ไม่ถนัดการพูดคุยกันแต่ก็เข้าใจกันดี<br>
|<br>
เมื่อถึงวันเดินทาง<br>
รีซคิดว่าพ่อคงจะไม่ยอมรับเช็คนี้แน่ เขาจึงซ่อนมันไว้บนโต๊ะอย่างเงียบๆ ถ้าพ่อเจอเข้าสักวันก็คงดี<br>
พ่อส่งรีซที่ถือสัมภาระอยู่ตรงหน้าประตูเข้าบ้าน ราวกับมันเป็นการเดินทางที่ไปไม่นาน เป็นการลาจากที่ไม่แสดงท่าทีใดๆ<br>
«ไปแล้วนะ»<br>
«อืม ขอให้ไปได้สวยล่ะ»<br>
«แน่อยู่แล้ว»<br>
เมื่อพูดคุยกันแล้ว เขาก็มุ่งหน้าไปที่ประตูเมืองซึ่งกองคาราวานรออยู่<br>
รีซไม่หันกลับไปมองเพราะคิดว่าคงจะไม่ได้พบกันอีกแล้ว<br>
|<br>
- จบ -<br>","ch24_a.swf","3376_000"
246,1,"ปี 3373 «สัญญาณ»",1,"การต่อสู้จบลงอย่างโหดเหี้ยม รอบตัวของมิเลียนเต็มไปด้วยซากศพอสูรรูปร่างประหลาดซึ่งทั้งหมดเกิดจากฝีมือของเขาเอง เหล่าอสูรที่ถูกทำลายด้วยพลังดาบอันมหาศาลนั้นไม่เหลือเค้าเดิมให้เห็น บรรยากาศโดยรอบอบอวลไปด้วยกลิ่นคาวเลือด<br>
สิ่งที่หลงเหลือไว้หลังชัยชนะกระจ้อยร่อยมีเพียงความรู้ลึกอ่อนล้าเท่านั้น<br>
การต้องล่าพวกอสูรที่เหลือในเมืองร้างวันแล้ววันเล่าทำให้พรรคพวกที่มีกันไม่มากค่อยๆ ลดลงไปเรื่อยๆ<br>
พวกอสูรปรากฏตัวขึ้นมาจากน้ำวนไม่รู้จักจบสิ้น สมองของเขาเข้าใจดีว่าการจะนำบ้านเกิดที่ถูกทิ้งร้างแห่งนี้กลับมาเป็นเรื่องที่เป็นไปไม่ได้<br>
แต่ต่อให้การต่อสู้ครั้งนี้เปล่าประโยชน์ เขาก็ยังมีเหตุผลที่ทำให้ยืนหยัดต่อสู้ไปเรื่อยๆ อยู่<br>
ครอบครัวของมิเลียนเคยอาศัยอยู่ที่นี่ และตกเป็นเหยื่อของภัยพิบัติจากน้ำวนจนเสียชีวิต เขาจึงคิดว่าตัวเองเท่านั้นที่จะหนีไม่ได้<br>
|<br>
เขากลับมายังเมืองเพื่อซื้อของที่ขาด เมืองนี้อยู่ห่างจากบ้านเกิดพอสมควร แต่ว่าเขาก็อาศัยอยู่ที่นั่นกับคนร่วมบ้านเกิดอย่างอัตคัดในฐานะผู้อพยพ<br>
ผู้อพยพอย่างพวกเขาถูกกดดันให้ไปอาศัยอยู่ชานเมืองหรือย่านค้าขายที่เกือบจะเป็นกึ่งๆ สลัม แม้จะมีการกระทบกระทั่งกับเหล่าผู้ที่อาศัยอยู่เดิมบ้าง แต่กองกำลังป้องกันเมืองกลับไม่เคยทำตัวโหดร้ายกับพวกมิเลียน ไม่ใช่แค่เพราะเห็นใจ แต่เพราะพวกเขาออกไปปราบเหล่าสัตว์ประหลาดที่โลกภายนอกแทนด้วย จึงถือว่ามีประโยชน์ต่อพวกตน<br>
|<br>
มิเลียนได้รับคำอนุญาตจากกองกำลังป้องกันเมืองให้เข้าไปในเมือง ทั้งการซื้อเสบียงอาหาร หรือแลกเปลี่ยนสินสงคราม เช่น พวกขนหรือหนังของอสูรจากต่างโลกบางทีจะขายได้ราคาดี หากซื้อขายที่นี่จะคล่องตัวกว่า<br>
พอเขากำลังจะซื้ออาหารที่ร้านประจำ เจ้าของร้านก็พูดขึ้น<br>
«ขอโทษนะ จากนี้ไปฉันคงขายของให้พวกคุณไม่ได้แล้ว ทางนี้ก็ต้องทำมาค้าขายน่ะ เลยต้องรักษาชื่อเสียงไว้บ้าง อย่าว่ากันเลยนะ»<br>
«งั้นเหรอ ที่ผ่านมาขอบคุณนะ»<br>
มิเลียนไม่ได้คิดว่าอีกฝ่ายโหดร้ายกับตน พอคิดถึงจุดยืนของอีกฝ่ายแล้ว เขาก็ได้แต่ปลงว่าเป็นเรื่องที่ช่วยไม่ได้<br>
«ขอโทษนะ»<br>
เจ้าของร้านทำหน้ารู้สึกผิดแล้วขอโทษอีกครั้ง<br>
มิเลียนเดินจากร้านค้านั้นมา แล้วเจรจากับร้านแผงลอยในตลาด แต่ไม่ว่าจะร้านไหนต่างก็ปฏิเสธอย่างเย็นชา<br>
ชายหนุ่มที่บังเอิญผ่านมากลุ่มหนึ่งหันมาทางมิเลียนที่เพิ่งโดนปฏิเสธ แล้วเริ่มพูดจาว่าร้ายใส่<br>
«ไอ้พวกคนอพยพ อย่ามาเดินร่อนไปร่อนมาในเมืองนะโว้ย»<br>
«ไอ้ตัวซวย»<br>
«ไม่มีอะไรให้คนอย่างพวกแกกินหรอกโว้ย»<br>
แม้จะเป็นคำพูดจาว่าร้ายที่ได้ยินจนชินชา แต่ก็ข่มใจไม่ให้รู้สึกเหนื่อยเปล่าและอับอายได้ยากเหลือเกิน<br>
มิเลียนที่รู้สึกได้ถึงบรรยากาศที่ไม่เป็นมิตรพยายามจะปลีกตัวออกไปจากกลุ่มคนที่เอาแต่เงียบ แต่ว่าตอนนั้นเอง ที่ใครบางคนปาผลไม้เน่าเข้ามา<br>
เป็นการจู่โจมที่รุนแรง จนเขาเผลอเอื้อมมือไปที่ดาบ<br>
กองกำลังป้องกันเมืองยอมทำเป็นมองไม่เห็น อนุญาตให้เขาพกอาวุธในเขตเมืองไว้ได้<br>
ตอนที่มิเลียนคิดว่าตัวเองพลาดก็สายไปแล้ว เขารู้สึกได้ถึงความเกลียดชังพุ่งตรงมาที่เขาอย่างพร้อมเพรียง<br>
ข้าวของหลากหลายพร้อมทั้งเสียงร้องตะโกนพุ่งตรงเข้าใส่มิเลียน<br>
«ไอ้นี่มันจับอาวุธด้วย»<br>
«ไล่มันออกไป มันคิดจะอาละวาดที่นี่»<br>
«กองกำลังป้องกันเมืองมัวทำอะไรอยู่น่ะ»<br>
มิเลียนพยายามจะออกจะตลาด แต่ฝูงชนที่โกรธแค้นเริ่มเข้ามาล้อมตนไว้ อีกฝ่ายเป็นเพียงคนธรรมดา ถ้าตนใช้ดาบ ก็คงจะปราบได้อย่างง่ายดาย แต่หากทำแบบนั้น สุดท้ายแล้วฝ่ายที่จะเสียก็คือพรรคพวกบ้านเดียวกันที่ถูกเรียกอย่างดูถูกว่าเป็นผู้อพยพอยู่ในตอนนี้<br>
«แย่งดาบมันมา»<br>
«ฆ่ามัน»<br>
มิเลียนทำได้แค่เพียงจ้องตอบพวกชาวเมืองกลับไป ต่างฝ่ายต่างคุมเชิงกันอยู่พักหนึ่ง แต่ความเกลียดชังของชาวเมืองกลับไม่สงบลงเลย<br>
ตอนนั้นเอง เสียงปืนของกองกำลังป้องกันเมืองก็ดังก้องไปทั่วตลาด<br>
«ถอยไป ถอยไปสิ!»<br>
ทหารติดอาวุธของกองกำลังป้องกันเมืองจำนวนหนึ่งเคลื่อนเข้ามายังตลาด<br>
ทหารของกองกำลังป้องกันเมืองพยายามจะเข้าตะครุบตัวมิเลียน มิเลียนคุกเข่าลงโดยไม่ขัดขืน<br>
«เจ้าบ้านี่! บังอาจก่อความวุ่นวายขึ้นในเมือง!»<br>
ผู้บังคับบัญชาของทหารกองกำลังป้องกันเมืองตะคอกแล้วใช้ด้ามปืนตบหน้ามิเลียน เลือดสดๆ กระเด็นไปทั่ว<br>
«พวกเราจับกุมบุคคลผู้นี้แล้ว ทุกคนรีบไปได้แล้ว ปล่อยให้พวกเราลงโทษหมอนี่เอง!»<br>
พอผู้บังคับบัญชาพูดกับคนโดยรอบเสียงลั่น เหล่าชาวเมืองที่โกรธแค้นต่างทยอยเดินจากไปอย่างไม่ค่อยพอใจ กลายเป็นว่าความเกลียดชังที่มีต่อมิเลียนนั้นถูกหักเหไปด้วยท่าทีของผู้บังคับบัญชาคนนี้<br>
|<br>
มิเลียนถูกทหารกองกำลังป้องกันเมืองลากตัวพาไปยังสถานที่ที่เหมือนกับคุกในค่ายทหาร<br>
«เมื่อกี้ขอโทษนะที่ต้องทำรุนแรง»<br>
ผู้บังคับบัญชาเป็นคนรู้จักกับมิเลียน เขายื่นผ้าขนหนูมาให้ราวกับจะบอกให้เอาไปเช็ดเลือดที่กบปากอยู่<br>
«ขอบใจนะ»<br>
ถ้าทหารไม่มาหยุดไว้ เขาคงถูกชาวเมืองฆ่าไปแล้วกระมัง มิเลียนไม่คิดขัดขืน หรือถ้าให้พูดคือ เขาเป็นผู้ชายประเภทที่ไม่ยอมก้มหัวขอชีวิตจากใคร<br>
«เพราะผู้อพยพที่มาจากเมืองของพวกนายเริ่มก่อเรื่องเยอะขึ้น ทุกคนเลยหงุดหงิดน่ะ»<br>
เขาไม่โกรธ ไม่เสียใจ ทำเพียงฟังอย่างตรงไปตรงมาเท่านั้น<br>
«ถ้าพวกเราถูกขับไล่ออกไปจากเมืองนี้คงไม่มีทางเอาบ้านเกิดกลับคืนมาได้»<br>
«อืม ฉันเข้าใจ แต่ว่านะ สถานการณ์ตอนนี้ยอมให้เป็นแบบนั้นไม่ได้น่ะ ขอโทษด้วย แต่ต้องให้ฝากอาวุธไว้ที่นี่ แล้วจะคืนให้ตอนกลับนะ»<br>
มิเลียนส่งดาบตรงเอวให้อย่างว่าง่าย<br>
«ฉันจะไม่บอกให้นายออกไปจากเมืองหรอก โลกตอนนี้เราไม่รู้หรอกว่าเมื่อไรเมืองเราจะถูกโจมตี และตกอยู่ในสภาพเดียวกับนาย แต่ว่ายอมตัดใจซะทีดีมั้ย คนที่ตายไปแล้วยังไงก็ไม่กลับมาหรอก»<br>
«ยอมตัดใจ? ทั้งเมืองนั้น ทั้งความทรงจำต่างก็เป็นตัวตนของข้า ข้าไม่มีทางตัดใจได้หรอก»<br>
«งั้นเหรอ... พวกเราก็ไม่มีสิทธิ์ไปห้ามนายหรอกนะ...»<br>
|<br>
มิเลียนออกมาจากคุกในค่ายทหาร<br>
เขาแวะที่ร้านเหล้าก่อนที่จะกลับไปหาพรรคพวก ในร้านเหล้าอันสกปรกของย่านค้าขายไม่มีใครสนใจมิเลียน<br>
แต่ไม่ว่าจะดื่มเหล้าราคาถูกมากมายแค่ไหน เขาก็ไม่ยอมเมา<br>
เขาจินตนาการถึงเรื่องหลังจากนี้ไม่ออกเลย<br>
มีเพียงเรื่องของความตายที่ผ่านเข้ามาในหัว<br>
พรรคพวกของตนรอตนอยู่ที่นอกเมือง ทุกคนจะสู้ไปเรื่อยๆ จนกว่าจะตายหรือเปล่า หรือจนกว่าทุกสิ่งทุกอย่างจะหายไปจากโลกใบนี้พร้อมๆ กับบ้านเกิด<br>
|<br>
«เป็นอะไร หน้าดำคร่ำเครียดเชียว»<br>
ชายชราในโค้ทสีดำทักมิเลียน เขานั่งอยู่ที่โต๊ะข้างๆ แล้วกวักมือเรียก<br>
«มาทางนี้สิ»<br>
เขาพูดเช่นนั้น แล้วเรียกมิเลียน<br>
ท่าทางเขาดูภูมิฐาน ไม่เข้ากับร้านเหล้าแห่งนี้<br>
«ข้าเจ็บแผลเก่าน่ะ จะให้ไปทางนั้นก็ไม่ไหว»<br>
«ท่านเป็นใคร»<br>
«ข้าชื่อสเตอร์ลิง นี่ข้าเลี้ยงเอง นั่งเสียสิ»<br>
เขายื่นขวดเหล้ามาให้ตรงๆ<br>
«ทหารเหรอ»<br>
เขาพอเดาได้จากบาดแผลตามใบหน้าและร่างกาย<br>
«เป็นคนที่เคยทำงานให้กับจักรวรรดิเมื่อนานมาแล้ว»<br>
«ทหารของจักรวรรดิเหรอ มาทำอะไรในที่แบบนี้ล่ะ»<br>
มิเลียนวางขวดเหล้าที่รับมาลงบนโต๊ะ แล้วนั่งลงฝั่งตรงข้าม<br>
«มาเพื่อพบเจ้า ได้ยินว่าเจ้าสู้กับพวกสัตว์ประหลาดจากน้ำวนอยู่ที่ด้านนอกน่ะ»<br>
«ใช่ เพื่อนำบ้านเกิดกลับคืนมา»<br>
«การต่อสู้นั่นมีหนทางชนะเหรอ»<br>
แม้สเตอร์ลิงจะไม่ได้ถามในเชิงยั่วโมโห แต่ก็ทำให้มิเลียนสะอึกไปได้ชั่วขณะ<br>
«ข้าไม่ได้สู้เพื่อต้องการแพ้ชนะ แต่ที่นั่นคือที่ตายของข้า»<br>
มิเลียนเค้นเสียงตอบ<br>
«เป็นความคิดที่ใช้ไม่ได้ เจ้าก็แค่คิดที่จะหนีจากความเป็นจริงเบื้องหน้าเท่านั้น»<br>
สเตอร์ลิงพูดแทงใจดำมิเลียน<br>
«อย่างเจ้าจะเข้าใจอะไร»<br>
«อืม ข้าไม่เข้าใจหรอกถ้าเป็นเรื่องการต่อสู้เพื่อจะแพ้ การต่อสู้เป็นสิ่งที่เอาชีวิตเข้าแลกเพื่อชัยชนะ เพื่อคุณค่าต่างหาก»<br>
«ถ้าเป็นจักรวรรดิคงจะทำแบบนั้นได้ล่ะมั้ง แต่ว่าสำหรับเมืองเล็กๆ ที่ถูกน้ำวนดูดกลืนเข้าไปน่ะ เรื่องแบบนั้นก็เป็นได้แค่คำลวงเท่านั้นแหละ»<br>
«ข้าเองก็ต่อสู้กับความน่าหวาดหวั่นของน้ำวนเช่นกัน ตั้งแต่ก่อนที่เจ้าจะเกิดมานานแสนนาน ทั้งหมดเป็นจบลงด้วยความพ่ายแพ้และถอยร่น พวกเราหนี แล้วก็หนี หนีหัวซุกหัวซุน จนสร้างปราสาท ใส่กุญแจ ขังตัวเองอยู่ในนั้น และได้มีชีวิตรอดมาแบบนี้»<br>
«จะบอกว่านั่นเป็นการต่อสู้อันทรงเกียรติงั้นเหรอ»<br>
«ข้ายังยืนด้วยขาทั้งสองข้างแบบนี้ได้ ถึงตอนนี้จะเดินไม่ค่อยคล่องแล้วก็จริง แต่ว่าข้าก็ยังไม่สูญเสียทั้งเกียรติและความหวังไป»<br>
«เจ้าจะมาสั่งสอนข้างั้นเหรอ»<br>
«เปล่า มาขอความร่วมมือ»<br>
สเตอร์ลิงยกแก้วขึ้นแล้วดื่มเหล้าเข้าไปอึกหนึ่ง ดูเหมือนจะดื่มไปพอสมควรแล้ว แต่ท่าทางกลับไม่ค่อยเปลี่ยนเท่าไร<br>
«ปากเสียเกินกว่าจะมาขอความร่วมมือนะ»<br>
«ข้าพูดไม่ค่อยเก่งเพราะเดิมทีเป็นทหาร โกหกไม่เก่งด้วย แต่ก็คิดว่าตัวเองพอดูคนเป็นอยู่บ้างในฐานะนักรบ»<br>
«นักรบเหรอ»<br>
«พวกเรากำลังรวบรวมคนที่สามารถสู้กับน้ำวนได้ ไม่ใช่แค่สู้กับสัตว์ประหลาดจากน้ำวน แต่ต้องเป็นคนที่สู้กับตัวน้ำวนได้ด้วย»<br>
«จักรวรรดิน่ะเหรอ»<br>
เปล่า เรารวบรวมคนจากทั่วทั้งทวีปโยราส เป็นองค์กรใหม่»<br>
«สู้กับน้ำวนงั้นเหรอ ทำยังไงล่ะ ไม่เคยมีใครที่เข้าใกล้น้ำวนแล้วรอดกลับมาได้สักรายเลยนะ»<br>
«ใช่ แต่เรามีพวกเอ็นจิเนียร์ของแพนเดโมเนียมอยู่ พวกนั้นกำลังตามหานักรบ แล้วข้าคือคนที่มีหน้าที่ออกรวบรวมนักรบเหล่านั้น»<br>
«เอ็นจิเนียร์เหรอ ถ้างั้นก็ใช้เทคโนโลยีของพวกนั้นจัดการซะสิ้นเรื่องแล้วนี่»<br>
«นี่ไม่ใช่แผนที่ลำพังแค่เอ็นจิเนียร์จะทำได้สำเร็จหรอก แค่ให้พวกเอ็นจิเนียร์ขี้ก้างแบบนั้นไปที่น้ำวนแล้วรอดกลับมายังเป็นไปไม่ได้เลย»<br>
พอสเตอร์ลิงพูดแบบนั้นแล้วก็หัวเราะยกใหญ่<br>
«เราจำเป็นของพึ่งพลังของนักรบกล้าที่ผ่านศึกมามากมายอย่างเจ้า ต้องพึ่งคนอย่างเจ้าที่ไม่หวาดกลัวสัตว์ประหลาด»<br>
เป็นคนที่เกลียดไม่ลงเลย มิเลียนคิด แม้ว่าน่าจะเคยลิ้มรสความสิ้นหวังในสนามรบมาไม่รู้ต่อกี่ครั้ง แต่ท่าทีที่ไม่สูญเสียความหวังนั้นทำให้เขารู้สึกชื่นชมขึ้นมากลายๆ<br>
«งี้นี่เอง»<br>
«อาจนำเมืองของเจ้าที่สูญเสียไปกลับคืนมาสำเร็จก็ได้ จะร่วมมือกับพวกเราได้มั้ย»<br>
«ถ้านำเมืองนั้นกลับมาได้ล่ะก็ จะให้สู้ที่ไหนก็ได้»<br>
«งั้นเหรอ ขอบใจ»<br>
สเตอร์ลิงยกแก้วขึ้นดื่มจนหมด มิเลียนรู้สึกว่ารอยยิ้มของชายชรานั้นเต็มไปด้วยพละกำลังราวกับเด็กหนุ่ม<br>
|<br>
- จบ -<br>","ch25_a.swf","3373_000"
216,1,"ปี 3371 «ชั้นล่างสุด»",1,"แพนเดโมเนียม คือเมืองลอยฟ้าขนาดมหึมาซึ่งสร้างด้วยวิทยาการล้ำหน้า ความรู้และเทคโนโลยีที่ก้าวล้ำสุดของมนุษยชาติล้วนรวมอยู่ที่นี่ – มันควรจะเป็นเช่นนั้น ทว่า <น้ำวน> ถือกำเนิดขึ้น จนแผนต้องมีอันล้มพับไป ปัจจุบันแพนเดโมเนียมเป็นเพียง «เรือโนอาห์» มีลูกหลานเอ็นจิเนียร์ผู้หนีรอดจาก <น้ำวน> ได้ อาศัยอยู่ไม่กี่คน<br>
|<br>
«หากไม่รีบจำแนกประเภทให้ถูกต้องโดยเร็ว มันจะยุ่งยากในภายหลังนะครับ»<br>
หน้าที่ของแผนกซัลกาโดคือคอยจัดการและตรวจสอบเอกสารในชั้นล่างสุดของแพนเดโมเนียม หรือที่เรียกกันว่าแผนก «ไลบราเรียน» ซัลกาโดเป็นเจ้าหน้าที่เทคนิคฝ่ายตรวจสอบระดับล่างสุด<br>
«เข้าใจอยู่ แต่ตามที่ฉันเห็น ตอนนี้เราไม่มีคนให้แจกจ่ายงานได้เลย»<br>
โลกเคลื่อนไปตามกลไกที่กำหนดไว้ราวกับเครื่องจักรอันเที่ยงตรง โลกในอุดมคติแพนเดโมเนียม เขารักความงดงามนั้นจริง แต่ยังไม่พอใจกับสถานการณ์ในขณะนี้<br>
«ผมยอมไม่ได้»<br>
«นายเนี่ยเถรตรงตลอด แต่ความเถรตรงก็ใช่ว่าจะดีเสมอไปนะ»<br>
ลาร์คิน เจ้านายและไลบราเรียนระดับสูง พูดด้วยน้ำเสียงเจือเยาะเย้ย<br>
«จะบอกให้ผมลดมาตรฐานเหรอ»<br>
เขาเอ่ย ไม่อาจซ่อนอารมณ์ดูถูกไว้ได้<br>
«ระวังคำพูดคำจาหน่อย»<br>
ลาร์คินตัดบท<br>
«การตัดสินใจไม่ใช่งานของนาย แค่ทำตามที่บอกไปก็พอ»<br>
พูดให้ชัดเจนคือ ที่นั่นไม่ใช่สถานที่ที่ตรงกับความสามารถของเขา ในแพนเดโมเนียม หน้าที่ที่มอบหมายและลำดับยศ จะคัดเลือกผ่านพันธุกรรมทั้งหมด สำหรับซัลกาโดที่มีชาติกำเนิดไม่เลิศหรู มันคือกำแพงของเขา<br>
«แล้วก็ เลิกคบกับไอ้แก่โมเลคด้วย มันต่างหาก คือตัวก่อความยุ่งยากสำหรับพวกเราในตอนนี้»<br>
ลาร์คินลุกขึ้น วางมือบนไหล่ซัลกาโด จงใจพูดเหน็บแหนม<br>
«ครับ»<br>
ลาร์คินกลับไปโต๊ะตัวเองแล้วเริ่มตรวจเอกสารราวกับซัลกาโดไม่มีตัวตน<br>
เขาจึงออกมาจากห้องทำงานของลาร์คินเงียบๆ<br>
|<br>
«ไปเสนอความเห็นให้ลาร์คินฟังมาสินะ»<br>
โมเลคชวนซัลกาโดคุย โมเลคเป็นไลบราเรียนอายุมากกว่าซัลกาโดหลายปี อยู่ในแผนกมานานกว่าลาร์คินเสียอีก แม้จะค้นพบโบราณวัตถุใหม่ชิ้นแล้วชิ้นเล่าจากชั้นล่างสุดของแพนเดโมเนียม เขาก็ไม่ได้เลื่อนตำแหน่ง ได้แต่อยู่อย่างไร้จุดหมายในชั้นใต้ดิน พร้อมเจ้าหน้าที่ระดับล่างคนอื่น<br>
«อุตส่าห์ค้นพบของใหม่แล้วเชียว หมอนั่นไม่เข้าใจอะไรเลย»<br>
ซัลกาโดเคารพและเทิดทูนโมเลค แต่นั่นเพราะความสามารถที่ไม่เหมือนใครกับความมุ่งมั่นอย่างแรงกล้าในการทำงานเท่านั้น เขาไม่คิดจะอยู่แบบไร้จุดหมายที่ชั้นล่างของแพนเดโมเนียมตลอดไปอย่างโมเลคแน่นอน<br>
ทั้งสองออกไปตรวจสอบงานที่ชั้นล่าง พวกเขากดลิฟต์ให้เลื่อนลงไปยังชั้นล่างสุดซึ่งเป็นเขตหวงห้าม เข้าได้เฉพาะเจ้าหน้าที่ตรวจสอบ<br>
«ค้นพบของใหม่ หรือพูดให้ถูกคือค้นพบอีกรอบมากกว่า สมัยเร่งสร้างแพนเดโมเนียม มีของมากมายถูกขนเข้ามา พวกเราแค่ค้นพบของเหล่านั้นอีกรอบเท่านั้นเอง»<br>
«ผมรู้ เพราะงั้นเราถึงต้องซ่อมแซมโบราณวัตถุอย่างถูกต้องไง เพื่อเอาโลกที่สูญเสียไปกลับคืน แต่ไอ้หมอนั่น...»<br>
ลิฟต์ขับเคลื่อนส่งเสียงดังก้อง ค่อยๆ เลื่อนลงไปสู่ความมืดมิด<br>
«เวลาได้กัดกร่อนพวกเรา ทั้งหน่วยข้าราชการแพนเดโมเนียม ทั้งความสามารถของมนุษย์ที่ดูแลมัน»<br>
«สักวันผมจะจัดการไอ้พวกไร้น้ำยาออกไป แล้วเปลี่ยนแปลงไลบราเรียนให้ดู»<br>
«เป้าหมายน่าชื่นชม แต่ปลาเน่าไปแล้วจะทำให้กลับเป็นดี มันไม่ง่ายหรอกนะ»<br>
«ทำไมคุณถึงไม่เลื่อนตำแหน่งล่ะ»<br>
โมเลคเป็นคนแปลก ปลีกตัวห่างจากสังคมชั้นสูง แต่เขาก็รู้จักแพนเดโมเนียมชั้นล่างดียิ่งกว่าใคร<br>
«เพราะฉันยังหาของไม่เจอน่ะสิ»<br>
โมเลคหัวเราะลั่นอย่างห้าวหาญ<br>
ลิฟต์ลงมาถึงชั้นล่างสุด ทั้งสองมุ่งหน้าไปยังใจกลางความมืด<br>
|<br>
ทั้งสองไปถึงพื้นที่ที่กำหนดไว้ตามขั้นตอนปฏิบัติงาน และทำงานตรวจสอบที่ได้รับมอบหมายจนเสร็จสิ้น<br>
ขากลับ โมเลคเสนอซัลกาโด<br>
«อยากเห็น 'ของที่ฉันตามหา' ไหม ซัลกาโด»<br>
«อือ อยากสิ»<br>
ซัลกาโดไม่ใช่คนกล้าเสี่ยงอันตรายเพื่อสนองความอยากรู้อยากเห็น แต่เขาก็อยากรู้ว่าทำไมโมเลคถึงยอมใช้ชีวิตพิลึกพิลั่นเรื่อยมา อีกอย่างคือ เป็นเพราะจิตสำนึกในฐานะคนทำงาน ในฐานะเจ้าหน้าที่ฝ่ายตรวจสอบผู้ทำงานอยู่ชั้นล่างสุด<br>
โมเลคออกห่างจากพื้นที่ในแผนการตรวจสอบ พึ่งพาแต่แสงไฟในมือ มุ่งหน้าเดินต่อไปในชั้นล่างสุดอันซับซ้อน<br>
โมเลคเดินไปเรื่อยๆ อย่างไม่มีลังเล ในเส้นทางคดเคี้ยวราวกับเขาวงกตซึ่งซัลกาโดไม่เคยเข้ามามาก่อน<br>
«เส้นทางแถวนี้ไม่มีอยู่ในเอกสารด้วยซ้ำ...»<br>
«บันทึกไว้ในหัวหมดแล้วน่ะ ใช้เวลานานพอดู พอดีมีเวลาเหลือเฟือ»<br>
เขาพูด ก่อนจะพาออกเดินต่อไปในชั้นล่างที่ปกคลุมด้วยความเงียบและความมืด<br>
ผ่านไปสักพักจึงเห็นห้องที่มีแสงไฟเล็กๆ ลอดออกมา<br>
«ตรงนั้นไง»<br>
โมเลคก้าวเร็วขึ้นเล็กน้อย ราวกับเด็กผู้ไม่อาจทนรอกว่าจะไปถึงสนามเด็กเล่นอันน่าสนุกได้<br>
เขาพิมพ์บางอย่างลงบนแผงควบคุม แล้วประตูก็เปิดออก<br>
ห้องเจิดจ้าด้วยแสงสว่าง ตาซัลกาโดซึ่งเคยชินกับความมืดมาจนถึงเมื่อครู่ เขาจึงต้องหรี่ตาลงแวบหนึ่ง<br>
กลางห้องมีท่อเลื้อยพันไปมา กำแพงมีสวิทช์กับแผงควบคุมไฟ<br>
«ดูสิ ที่นี่มีแหล่งพลังงานเป็นของตัวเอง กว่าจะเข้าใจความหมายหน้าประตูห้องนี้ต้องใช้เวลาตั้งห้าปี กว่าจะเปิดประตูได้ก็ปาไปอีกสามปี และกว่าจะซ่อมไฟให้ใช้ได้ก็ใช้เวลาไปอีกสิบปี»<br>
โมเลคตื่นตัวอย่างที่ซัลกาโดไม่เคยเห็นมาก่อน<br>
«ระหว่างเดินต้วมเตี้ยมไปมาเหมือนเต่าในชั้นใต้ดิน ฉันก็รู้ว่ามีเพียงห้องนี้ที่โครงสร้างพิเศษไม่เหมือนใคร รู้ตอนอายุพอๆ กับนายนี่แหละ»<br>
โมเลคเดินไปเดินมาในห้อง พลางเล่าให้ซัลกาโดฟังอย่างตื่นเต้น<br>
«ไม่ว่ายังไงต้องเห็นข้างในห้องนี้ให้ได้ อยากรู้ความหมายของห้องที่ถูกซ่อนอยู่ ฉันเลยอยู่ที่นี่ตลอดมาเพื่อหาทางสนองความอยากนั้น ฉันจงใจไม่รายงานเรื่องพื้นที่เขตนี้ด้วย»<br>
«ทำไมถึงทำอย่างนั้น»<br>
«นายก็คงรู้ ว่าหน่วยราชการไลบราเรียน ไม่สิ ตัวแพนเดโมเนียมน่ะสิ้นหวังแล้ว บรรพบุรุษของเราหนีจากความวุ่นวายบนผืนพิภพ ทิ้งงานค้นหาและพัฒนาทฤษฎีใหม่ๆ อันเป็นหน้าที่ของเอ็นจิเนียร์ไปหน้าตาเฉย ที่นี่ควรจะเป็นเรือโนอาห์สู่อนาคต แต่กลับมีเพียงสามัญชนที่ดิ้นรนอยากลี้ภัยมาอาศัยอยู่ กลายเป็นถ้ำไร้ทางสว่างไปเสียแล้ว»<br>
«เลยปิดเรื่องห้องลับไว้เหรอ»<br>
«พวกมันไม่รู้คุณค่าของห้องนี้หรอก คงไม่ยอมเข้าใจไม่ยอมตรวจสอบแล้วปิดผนึกท่าเดียว นั่นแหละคือ 'งานไลบราเรียน' ในความหมายของพวกมัน»<br>
ซัลกาโดมองรอบๆ อีกครั้ง ไม่มีออโตมาตาที่เจ๊งแล้ว หรืออุปกรณ์บันทึกกองเป็นภูเขาเหมือนที่เขาเห็นทุกวัน ที่นี่ยังมีเทคโนโลยีที่ยังมีชีวิตอยู่<br>
«ซัลกาโด นายเป็นคนมีแวว นายเข้าใจหน้าที่แท้จริงของเอ็นจิเนียร์ นายคงจะเข้าใจความหมายของห้องนี้ได้ด้วยใช่ไหม»<br>
โมเลคตื่นเต้นถึงขีดสุด<br>
«ห้องนี้ทำงานเป็น 'สมอง' ของทั้งแพนเดโมเนียม»<br>
«สมอง?»<br>
«ดูซะ!»<br>
พอโมเลคแตะสวิทช์บนกำแพง กำแพงโล่งๆ ตรงก็เปิดออก กระจกแก้วขนาดใหญ่ปรากฏขึ้น<br>
อีกฟากของกระจกแก้ว มีสมองขนาดใหญ่เชื่อมต่อด้วยสายเคเบิลจำนวนมากลอยอยู่<br>
«ของจำลอง... ไม่สิ ยังมีชีวิตอยู่นี่!»<br>
«ใช่ ยังมีชีวิตอยู่ พลังงานและการสื่อสารจากห้องนี้ เชื่อมต่อไปยังศูนย์บัญชาการกลางของแพนเดโมเนียม»<br>
«แปลว่าสมองนี้สามารถขับเคลื่อนแพนเดโมเนียมได้เหรอ»<br>
«อือ ถ้าเราทำให้ห้องที่ยังหลับใหลอยู่ห้องนี้ทำงานล่ะก็ จะครอบครองแพนเดโมเนียมได้ทันที จากนั้นก็จัดการพวกขี้เกียจกินบ้านกินเมืองทิ้งซะ»<br>
โมเลคเส้นเลือดในตาแดงก่ำ หายใจถี่<br>
«แต่ติดอยู่อย่าง เรายังเดินเครื่องไม่ได้ ยังเหลือกระบวนการอีกมากมาย เรายังต้องหาข้อมูลเกี่ยวกับเรื่องนี้อีก»<br>
«ทำไมถึงพาผมมาดูล่ะ»<br>
«เพราะฉันต้องการคนร่วมมือไง»<br>
โมเลคพูดด้วยท่าทีสงบ เปลี่ยนจากเมื่อกี้หน้ามือเป็นหลังมือ<br>
«ฉันอยากเดินเครื่องห้องนี้ให้เร็วที่สุดเท่าที่เป็นไปได้แต่เสียดาย เวลาฉันไม่มีแล้ว...»<br>
|<br>
ทั้งสองเดินมาหน้าลิฟต์อีกครั้ง<br>
โมเลคส่งซัลกาโดขึ้นลิฟต์ไปคนเดียว<br>
«ไม่กลับขึ้นไปเหรอ»<br>
«ยัง มีเรื่องต้องตรวจสอบภายในวันนี้น่ะ แล้วฉันจะรอฟังคำตอบดีๆ จากนาย»<br>
โมเลคก้าวเร็วๆ หายเข้าไปในความมืดมิดของชั้นล่างสุด<br>
ลิฟต์พาซัลกาโดขึ้นไปยังชั้นบนเพียงคนเดียว<br>
|<br>
ผ่านไปหลายวันโมเลคก็ยังไม่กลับมา โมเลคเคยอยู่ชั้นล่างแล้วขาดหายการติดต่อไปหลายครั้งก็จริง แต่นี่เป็นครั้งแรกที่ติดต่อไม่ได้นานขนาดนี้<br>
ซัลกาโดยังคงตอบโมเลคไม่ได้ เอาแต่นั่งอ่านละแบ่งประเภทเอกสารที่รวบรวมมาต่อไป<br>
ตอนนั้นเอง ซัลกาโดถูกลาร์คินเรียกตัว<br>
ซัลกาโดเผชิญหน้ากับลาร์คินในห้องทำงาน ใบหน้าลาร์คินไม่มีรอยยิ้มชวนหงุดหงิดเหมือนเช่นเคยเห็นได้ชัดว่ากำลังเครียด ซัลกาโดแอบพอใจเล็กน้อยว่า ชายคนนี้ทำสีหน้าแบบนี้เป็นด้วยหรือ<br>
«ฉันมีเรื่องจะถามนาย เกี่ยวกับโมเลค»<br>
ซัลกาโดนึกถึงห้องนั้นก่อนเป็นอันดับแรก<br>
|<br>
- จบ -<br>","ch22_a.swf","3371_000"
20007,1,"«หอคอยนิล»",1,"ที่ที่ตนอยู่ในตอนนี้ต้องเป็นหอคอยที่ตนคุ้นเคยดีไม่ผิดแน่ แต่วิวทิวทัศน์ที่มองเห็นจากตรงนี้กลับเป็นภาพที่ไม่เคยเห็นมาก่อน<br>
หญิงสาวรู้สึกว่ามันเหมือนเอาผืนดินหลายแห่งมาฝืนเย็บติดกัน เป็นงานถักทอที่ไร้รสนิยม หากมีคนสร้างโลกใบนี้ขึ้นมา เธอคงรับรสนิยมของผู้สร้างโลกใบนี้ได้ยากนัก<br>
เหตุใดเธอถึงมาอยู่ที่นี่ได้ มาเพื่ออะไรกัน ไม่ว่าจะคิดเท่าไหร่เธอก็ไม่พบคำตอบ แต่ทว่าเธอรู้ว่าควรจะทำอะไร<br>
เธอสร้าง «กล่อง» ขึ้นมาหลายใบ หอคอยซึ่งมีเพียงเธออยู่เพียงผู้เดียว ล้นทะลักไปด้วย «กล่อง» จนในที่สุด «กล่อง» ก็เอ่อล้นออกไปนอกหอคอย<br>
|<br>
วันหนึ่ง มีแขกมาเยือนหอคอยที่เธออยู่ พวกเขาจัดการเหล่ากล่อง หมายมาดจะมาเยือนหอคอยที่หญิงสาวอยู่ แต่เดิมเธอคงอยากจะต้อนรับเขาเหล่านั้น แต่กับเหล่าคนที่บังอาจทำลายกล่องซึ่งเป็นเสมือนลูกของเธอ หญิงสาวคงไม่อาจผูกสัมพันธไมตรีด้วยได้<br>
ยิ่งเวลาผ่านไป เธอสัมผัสได้ว่าเหล่ากล่องก็ค่อยๆ ขยับเขยื้อนไม่ได้ทีละใบทีละใบ<br>
|<br>
หญิงสาวโอบกอดความสูญเสียที่ไม่อาจบรรยายเป็นคำพูดใดๆ ได้ ในที่สุดเธอก็เลิกสร้างกล่อง<br>
หญิงสาวสัมผัสได้ถึงกลิ่นอายของมนุษย์ ณ อีกด้านหนึ่งของประตู ซึ่งเป็นแขกคนแรก หลังจากเธอเข้ามาอยู่ในโลกนี้<br>
|<br>
กรุนวัลด์ดึงดาบซึ่งแทงทะลุร่างกายของแอสทารอธออก เช็ดคราบเลือดของสัตว์ประหลาดบนดาบ แล้วค่อยเก็บดาบลงฝัก<br>
เขาชำเลืองมองซากศพของสัตวประหลาดเจ้าหอคอยเพียงแว่บเดียว ก่อนเลื่อนสายตาไปมองสิ่งที่อยู่ด้านหลังเขา ณ ตรงนั้น มีตุ๊กตาตัวเล็กซึ่ง เป็นผู้ชี้ทางของเขาในโลกใบนี้<br>
«เอ้า ต่อไปต้องไปไหน»<br>
ตุ๊กตาตัวน้อยเพียงมองสบตากรุนวัลด์กลับ มิได้ตอบโต้อะไร<br>
ไม่รู้เป็นเพราะกรุนวัลด์ยอมรับเรื่องที่ตุ๊กตาตอบอะไรไม่ได้แล้วหรืออย่างไร อารมณ์ของเจ้าชายไม่ได้ขุ่นหมองลงแม้แต่น้อย<br>
«ไม่อยากเชื่อว่าคนอย่างข้าต้องมาคุ้มครองพวกตุ๊กตา ไม่รู้แล้วว่ามันเกิดอะไรขึ้นกับชีวิตนี้กัน»<br>
ชายหนุ่มพูดคนเดียวด้วยเสียงดังฟังชัด ให้สาวน้อยที่อยู่ค่อนข้างห่างออกไปได้ยินด้วย<br>
« 'พวก' นี่มันอะไรกัน อย่าเอาฉันไปรวมกับเด็กคนนั้นที่ต่อสู้ไม่ได้นะยะ»<br>
โดนิต้าดูจะเหลืออดกับคำพูดของกรุนวัลด์ จึงเตะกล่องที่อยู่ปลายเท้าเธอลอยเข้าใส่ชายหนุ่ม แม้จะเป็นกล่องที่ ออกมาโจมตีกรุนวัลด์จนถึงเมื่อกี้ แต่ตอนนี้ก็เป็นเพียงกล่องใบใหญ่ธรรมดาใบหนึ่งเท่านั้น แม้จะเป็นขนาดที่ดูแล้วเด็กสาวคนเดียวไม่น่าจะขยับเขยื้อนเองได้ แต่ไม่ใช่กับโดนิต้า<br>
กรุนวัลด์หลบกล่องซึ่งลอยตรงมาอย่างไม่อย่างเย็น แต่เขากลับลืมตุ๊กตาด้านหลังเขาไปเสียสนิท<br>
กรุนวัลด์รีบร้อนหันหลังกลับไปพร้อมกับเสียงดังลั่นในเวลาเดียวกัน จนเห็นตุ๊กตานอนอยู่ใต้กล่องใบนั้น<br>
แม้จะกระวีกระวาดรีบยกกล่องออก ตุ๊กตาตัวน้อยก็ไม่ขยับเขยื้อนอีกแล้ว<br>
|<br>
กรุนวัลด์อุ้มตุ๊กตาที่ขยับไม่ได้อีกแล้วขึ้นมา แล้วลงจากบันไดในหอคอยพร้อมกับโดนิต้า<br>
ตุ๊กตาไม่มีทางพังง่ายๆ เช่นนี้แน่ ไม่ต้องพูดถึงตุ๊กตาที่ถูกสร้างขึ้นมาเพื่อเดินเหินบนโลกที่แสนอันตรายเช่นโลกนี้เลย โดนิต้าพูดเช่นกับกรุนวัลด์ แต่ทว่าตุ๊กตาในอ้อมอกของกรุนวัลด์ก็ไม่มีทีท่าว่าจะขยับเขยื้อนเลย<br>
«จะไม่เป็นอะไรจริงๆ เหรอ»<br>
กรุนวัลด์ถามโดนิต้าเพื่อความแน่ใจอีกครั้ง แต่คำตอบที่ชายหนุ่มกลับเป็นคำตอบที่แล้งน้ำใจเหลือเกิน<br>
«จะไปรู้เหรอยะ เรื่องพรรค์นั้น»<br>
หอคอยที่เขาขึ้นมาค่อนข้างสูง ทางออกยังอยู่อีกไกล<br>
|<br>
«พักก่อนเถอะ»<br>
เขาวางตุ๊กตาลงบนชานบันได กรุนวัลด์และโดนิต้าจึงทรุดตัวลงนั่งขนาบซ้ายและขวาของตุ๊กตา<br>
«ถ้าอีกสักพักยังไม่ตื่นล่ะก็ ข้าจะเอาชิ้นส่วนจากตัวเธอมาใช้นะ»<br>
«จะเอาร่างกายของฉันมาให้เด็กคนนี้ใช้ได้ที่ไหนเล่า แถมต่อให้ใช้ได้ คิดว่าฉันจะยกให้รึไง»<br>
ทั้งสองเริ่มโต้เถียง รุนแรงขึ้น จนใบหน้าเข้าใกล้กัน เมื่อเงาทั้งสองทอดลงบนตุ๊กตา จู่ๆ ตุ๊กตาที่ไม่มีวี่แววว่าจะขยับเขยื้อนกลับลุกขึ้นพรวด จนกระแทกคางของกรุนวัลด์อย่างแรง<br>
กรุนวัลด์ร้องลั่นอย่างฟังไม่ได้ศัพท์ พลางลูบส่วนที่ถูกกระแทกป้อยๆ พร้อมมองค้อนโดนิต้าผู้มองตนด้วยใบหน้าสะใจ ตุ๊กตาตัวน้อยเริ่มเดินลงบันไดไปแล้ว<br>
หลังจากเดินลงไปได้หลายชั้น ตุ๊กตาก็หยุดเดิน แล้วหันหลังกลับ เอียงคอมองกรุนวัลด์กับโดนิต้าสลับไปสลับมา ราวกับกำลังเร่งให้ทั้งสองคนรีบเดินตามมา<br>
«คิดว่าฟื้นกลับมาตั้งแต่เมื่อไหร่»<br>
«จะไปรู้เหรอยะ เรื่องพรรค์นั้น»<br>
ทั้งสองทะเลาะกันไม่หยุดไม่หย่อนอย่างไม่รู้จะลงเอยกันได้อย่างไร แต่ก็รีบตามหลังตุ๊กตาซึ่งดูอารมณ์ไม่ดีแล้วต่อไป<br>
|<br>
- จบ -<br>","mn_44_a.swf","9999_030"
79,1,"ปี 3383 «เด็กน้อย»",1,"หลังออกจากเรเวนเดลมาได้ 5 วัน อาร์ชิบัลท์ก็เดินทางมาถึงที่หมาย<br>
เขาเข้าไปปะปนในคาราวานของคนจน หลบหนีออกมาจากเมือง ซื้อม้าจักรกลในเมืองเล็กๆ เมืองหนึ่ง แล้วจึงควบตรงดิ่งมาถึงที่นี่<br>
แม้เขาจะกังวลเรื่องการดูแลเจด แต่ดูก็โชคดีที่เจดดูแข็งแรง<br>
«มีใครอยู่ไหม»<br>
อาร์ชิบัลท์ร้องเรียก พลางเคาะประตูไม้บานสูงใหญ่ ตอนนี้เป็นเวลาเพิ่งรุ่งสาง บรรยากาศชื้นเย็นเฉียบลอยล่องอยู่ในอากาศ<br>
ไม่นานประตูก็เปิดออก<br>
«มีอะไรกัน เช้าตรู่ขนาดนี้»<br>
«อาร์ชิบัลท์เอง คนที่เคยออกไปจากที่นี่ มีเด็กอยากฝากเลี้ยง»<br>
สถานที่ที่อาร์ชิบัลท์มาเคาะประตูเมื่อครู่ คือสถานรับเลี้ยงเด็กกำพร้า ซึ่งอุปการะเลี้ยงดูเด็กที่สูญเสียพ่อแม่เพราะโศกนาฏกรรมจากน้ำวนอยู่หลายคน สถานรับเลี้ยงเด็กกำพร้าแห่งนี้ คือที่ที่เขาใช้ชีวิตอยู่เมื่อครั้งยังเด็ก<br>
«เข้ามาสิ»<br>
ผู้อำนวยการชราออกมาต้อบรับ<br>
«ครูโครี่ ไม่ได้พบกันนานเลยนะครับ»<br>
อาร์ชิบัลท์ถอดหมวกแล้วกล่าวทักทาย<br>
«อัชชี่สินะ ไม่ได้เจอกันนานจริงๆ ด้วย แทบจะไม่ได้เห็นหน้าค่าตาเลยแท้ๆ คราวนี้มีอะไรงั้นรึ»<br>
«อยากให้ช่วยรับเลี้ยงเด็กคนนี้ไว้หน่อย»<br>
อาร์ชิบัลท์เอาเจดที่เขาอุ้มไว้ให้ดู<br>
«คุณพระคุณเจ้า เด็กเล็กแค่นี้ ลูกของเธอเหรอ»<br>
ผู้อำนวยการซึ่งถูกเรียกว่าโครี่ เลื่อนแว่นสายตาขึ้น แล้วรับเจดไปอุ้ม<br>
«ลูกของเพื่อนที่ตายไปครับ รายละเอียดไว้ผมจะเล่าทีหลัง ยังไงก็อยากจะฝากไว้ที่นี่ก่อน»<br>
«มีธุระเร่งด่วนขนาดนั้นเชียว»<br>
«ผมอยากรีบสะสางครับ แล้วก็ไม่อยากให้ใครรู้ด้วยว่าตอนนี้ผมอยู่ที่นี่»<br>
«เข้าใจแล้ว ในเมื่อเป็นเรื่องของเธอ ก็จะเชื่อก็แล้วกัน»<br>
อาร์ชิบัลท์ออกจากสถานรับเลี้ยงเด็กกำพร้า สถานที่ที่เปี่ยมไปด้วยความหลังที่ตนเติบโตขึ้นมา ทั้งสวนด้านใน ทั้งระเบียงทางเดิน ยังคงเหมือนเดิมไม่มีเปลี่ยน<br>
แต่ก่อนจะมานั่งหวนถึงความหลัง เขาไม่รู้ว่าสายของพาลันไทน์จะไปถึงไหนบ้าง ขณะที่บ้านเมืองยังวุ่นวายหลังจากเพิ่งปฏิวัติสำเร็จ อาจจะไม่ส่งทีมค้นหาขนาดใหญ่ออกมาตามหาเขา แต่ถึงจะอย่างนั้น ถ้าเกิดตามร่องรอยได้ก็คงเจอปัญหาหนักกว่าเดิม<br>
ต้องมีนกต่อไม่ก็แผนตบตา<br>
เขาดึงผ้าห่มที่ใช้ห่อเจดออกมา เอาผ้ายัดเข้าไปข้างใน ทำให้ดูเหมือนว่าเขากำลังอุ้มเด็กอยู่หากมองไกลๆ<br>
|<br>
หลังจากกลับมากองทัพได้ครึ่งปี เขาใช้ชีวิตแต่ละวันแบบไม่อาจทำใจสงบได้ จะไปตรวจสอบดูว่าสถานเลี้ยงเด็กกำพร้าที่เอาเจดไปฝากไว้ปลอดภัยดีหรือไม่ก็ทำไม่ได้ เขามีหน้าที่ต้องปฏิบัติในฐานะทหาร แม้จะไม่คิดว่าตัวเองกำลังถูกจับตามองอยู่ แต่ก็จำเป็นต้องระวังไว้ก่อน<br>
ไม่มีทางเลือกอื่นนอกจะเชื่อใจผู้อำนวยการ<br>
กว่าจะสะสางงานของกองทัพเสร็จสิ้น เวลาก็ผ่านไปแล้วร่วม 7 เดือนหลังจากนั้น<br>
«ว่าไง เจด ไม่ได้เจอกันนานเลยนะ ยังจำกันได้ไหม»<br>
อาร์ชิบัลท์อุ้มเจดที่ยังเดินไม่คล่องขึ้น<br>
«ไม่มีทางจำได้อยู่แล้วสิ»<br>
เจดเหวี่ยงแขนตีอาร์ชิบัลท์<br>
«ฮ่าๆ แข็งแรงเหลือเกินนะเรา»<br>
«ขอโทษนะจ๊ะ»<br>
อาร์ชิบัลท์แวะมาที่สถานรักเลี้ยงเด็กกำพร้า แล้วได้พบเจดในห้องผู้อำนวยการ<br>
«อะไรกันครับ อยู่กองทัพไม่รู้จะเอาเงินไปใช้ทำอะไรอยู่แล้ว»<br>
ผู้อำนวยการนับเหรียญทองที่อาร์ชิบัลท์มอบให้ แล้วจดลงสมุดบัญชี<br>
«น่าจะไปหาเด็กคนอื่นด้วยก็ดีนะ»<br>
«ไม่ล่ะครับ บอกตรงๆ ผมไม่ถูกกับเด็ก»<br>
สาวน้อยคนหนึ่งเดินเข้ามาในห้องผู้อำนวยการ<br>
«เจดอยู่ไหม ถึงเวลาทานข้าวแล้วนะ»<br>
«อยู่นี่จ้ะ พาเมล่า พอดีเลย ช่วยพาไปหน่อย»<br>
เด็กสาวที่ถูกเรียกว่าพาเมล่า ดูแล้วน่าจะอายุแค่สิบกว่าปีเท่านั้น เด็กสาวอุ้มเจดขึ้นอย่างชำนาญ<br>
«เอ้า เจด ไปหม่ำกันเถอะ»<br>
เด็กสาวพูดกับเจดอย่างอ่อนโยน<br>
«พาเมล่าคอยดูแลเจดให้ตลอดเลย พาเมล่า ทางนี้อาร์ชิบัลท์จ้ะ»<br>
«ขอบคุณมาก พาเมล่า ช่วยดูแลเจดให้อยู่สินะ»<br>
«อื้อ เขาเหมือนน้องชายที่น่ารักของหนูน่ะค่ะ คุณอาร์ชิบัลท์คือพ่อของเจดเหรอคะ»<br>
«ไม่ใช่หรอก แต่ก็เป็นเด็กคนสำคัญน่ะ»<br>
«เหรอ หนูเหมือนได้น้องชายเลย มีความสุขมากเลยค่ะ»<br>
«งั้นก็ดี หลังจากนี้ก็ฝากด้วยนะ»<br>
«อื้ม»<br>
พาเมล่า ขานรับแล้วจึงพาเจดออกไป<br>
«แล้วก็ เรื่องพ่อแม่บุญธรรม»<br>
«ถ้าเป็นไปได้ ผมอยากให้เจดเติบโตที่นี่»<br>
«เรื่องนั้นคงไม่ได้หรอกจ๊ะ สิ่งสำคัญที่สุดสำหรับเด็กคือครอบครัวที่คอยอยู่เคียงข้างแกนะ มีแค่เงินมันไม่พอหรอก»<br>
«แต่ผมคิดว่าชีวิตที่นี่มันก็ไม่เลวนะครับ»<br>
«งั้นเหรอ ไม่รู้มาก่อนเลย แต่เธอก็ยังหนีออกจากที่นี่ไปตอนอายุ 14 นี่นะ»<br>
«ตอนนั้นผมยังเด็กนัก เป็นเด็กที่ไม่รู้ประสีประสาอะไรเลย»<br>
«งั้นเรื่องพ่อแม่บุญธรรม ไว้คุยกันวันหลังแล้วกัน ถึงเวลาเมื่อไหร่จะบอกเธอเอง»<br>
«ขอโทษที่พูดจาเห็นแก่ตัวครับ»<br>
«ไม่เป็นไร ฉันเข้าใจเธอดี»<br>
|<br>
อาร์ชิบัลท์ทอดสายตามองสถานรับเลี้ยงเด็กกำพร้าอยู่ครู่หนึ่ง ในห้องเด็กอ่อนมีเด็กสาวที่โตขึ้นมาหน่อย 3 คนช่วยกันดูแลอยู่ เจดยิ้มร่าให้เด็กสาวที่ชื่อพาเมล่า<br>
พอต้องลองคิดถึงเรื่องหลังจากนี้แล้ว เขาก็อดกังวลไม่ได้ แต่ยังไงขอเพียงให้เจดเติบโตแข็งแรงก็พอ<br>
|<br>
อาร์ชิบัลท์หันหลังให้สถานรับเลี้ยงเด็กกำพร้า โดดขึ้นบนหลังม้าเพื่อที่จะกลับไปที่กองทัพ<br>
ทันใดนั้นอาร์ชิบัลท์ก็สังเกตเห็นกลุ่มคนใส่เสื้อผ้าที่พบเห็นไม่ได้ง่ายๆ ในเมืองนี้ กำลังออกันอยู่ทางเข้าปราสาท<br>
เป็นทหารที่ขึ้นตรงกับพาลันไทน์ซึ่งได้รับการปลดปล่อยจากอิมเพอร์โรเดียจำนวนราวๆ 6 คน<br>
เขาโดนสะกดรอยตามมางั้นเหรอ หรือว่ามีสายลับ ไม่ว่าจะเพราะอะไร แต่แบบนี้พวกเด็กๆ จะตกอยู่ในอันตราย อาร์ชิบัลท์เร่งคิดหาทางออกว่าควรจะทำอย่างไร<br>
ตอนนั้นเอง เสียงดัง ตู้ม ก็ดังกึกก้องขึ้นมาจากกลางเมือง ควันลอยขโมงจากด้านหลังของอาร์ชิบัลท์<br>
«เวรเอ๊ย»<br>
อาร์ชิบัลท์รีบหันกลับไปที่สถานรับเลี้ยงเด็กกำพร้า พวกที่ดักรออยู่หน้าปราสาทคือพวกที่รอซุ่มโจมตีเขาเท่านั้น<br>
มีกลุ่มอื่นบุกโจมตีสถานรับเลี้ยงเด็กกำพร้าแล้ว<br>
«ทำอะไรลงไป»<br>
กองกำลังของพาลันไทน์จุดไฟเผารอบๆ สถานรับเลี้ยงเด็กกำพร้า เพื่อล่อคนให้หนีออกมาโดยไม่คิดจะเสียเวลาค้นหา<br>
อาร์ชิบัลท์มองหาคนออกคำสั่ง ใต้ชายผู้เป็นคนสั่งการมีศพคนตายนอนอยู่แทบเท้าของชายคนนั้น<br>
ดูจากชุดแล้วจึงรู้ได้ทันทีว่าเป็นผู้อำนวยการโครี่ อาร์ชิบัลท์โกรธจัด แต่เขาก็ต้องช่วยเด็กๆ ก่อน<br>
สถานรับเลี้ยงเด็กกำพร้าสร้างจากผังโครงสร้างแบบเก่า ถ้าควันกระจายไปทั่ว เหล่าเด็กอ่อนคงได้ตายก่อนจะพาออกมาข้างนอก<br>
อาร์ชิบัลท์ตัดสินใจควบม้าพุ่งเข้าไปในสถานรับเลี้ยงเด็กกำพร้า<br>
แต่เขาไม่สามารถข้ามรั้วรอบๆ ได้ จึงต้องยิงแลกปืนกับพวกทหารที่อยู่ด้านหน้าก่อน<br>
ศัตรูมีอยู่แค่ 8 คน แต่การจะจัดการให้หมดก็ใช้เวลามากไป ไฟโหมแรงขึ้นไปแล้ว<br>
เมื่ออาร์ชิบัลท์ยิงคนที่ดูเหมือนจะเป็นหัวหน้าทิ้งไปแล้ว จนอีกฝ่ายเหลือคนอยู่แค่ครึ่งเดียว กองทหารรักษาการณ์ประจำเมืองก็มาถึง<br>
เมื่อทหารของพาลันไทน์รู้ว่ากองทหารรักษาการณ์เริ่มมาแล้ว จึงคิดหนี ในที่สุดทางเข้าไปสู่สถานรับเลี้ยงเด็กกำพร้าก็เปิดออก แต่ตัวอาคารถูกไฟห้อมล้อมไว้หมดเสียแล้ว<br>
อาร์ชิบัลท์พยายามจะพุ่งเข้าไปโดยไม่สนว่าตนจะเป็นหรือตายก็ช่าง แต่กลับถูกกองทหารรักษาการณ์ที่กำลังจะดับไฟห้ามไว้<br>
«อยากตายเปล่าเรอะ มาช่วยดับไฟดีกว่าน่า»<br>
กำแพงของสถานรับเลี้ยงเด็กกำพร้าซึ่งมอดไหม้ไปแล้วพังครืนลงมาด้วยความร้อน ควันสีดำลอยขโมง<br>
เด็กสาวคนหนึ่งเดินโงนเงนออกมาจากด้านใน<br>
พาเมล่านั่นเอง<br>
อาร์ชิบัลท์ไม่รีรอวิ่งเข้าไปอุ้มพาเมล่าขึ้นมา<br>
«ขอโทษนะคะ...ฉัน....เจด...อยู่ดีๆ เขาก็....»<br>
«ไม่เป็นไร ช่วยได้มากแล้วล่ะ»<br>
พาเมล่าหมดสติไปในอ้อมอกของอาร์ชิบัลท์<br>
|<br>
หลังจากทุกกอย่างจบสิ้นลง คนที่ยังเหลือรอดคือ พาเมล่าผู้คอยดูแลเจด<br>
ทั้งเด็กคนอื่นๆ ทั้งผู้อำนวยการ ทั้งช่วยคนอื่น ต่างก็ตกเป็นผู้เคราะห์ร้าย<br>
ส่วนเจดตัวน้อยนั้น แม้แต่ร่างก็หาไม่พบ<br>
ก่อนถึงงานศพของเหล่าผู้เคราะห์ร้าย อาร์ชิบัลท์ต้องออกจากเมือง เพื่อกลับไปที่กองทัพ<br>
«หนูว่า เจดช่วยหนูไว้ ตอนสูดควันจนสลบไป เขาเปล่งแสงกลายเป็นคนตัวโต มาอยู่ข้างๆ หนูล่ะ แล้วพอลืมตาขึ้น กำแพงก็พังลงไปพอดี เลยออกมาข้างนอกได้ เจดคง....»<br>
«เด็กคนนั้นคงรู้สึกขอบคุณเธออยู่ เธอทำดีกับเขาไว้มากเลยไงล่ะ»<br>
«เจด เป็นเด็กดีมากเลย»<br>
เด็กสาวร้องไห้สะอึกสะอื้น อาร์ชิบัลท์ดึงเธอมากอดไว้แน่น<br>
|<br>
ที่แห่งนี้ จากที่เคยเป็นบ้านเกิดอันแสนคิดถึง กลับแปรเปลี่ยนเป็นความทรงจำอันโหดร้าย<br>
ใบหน้าของผู้อำนวยการที่เลี้ยงตนมา พาเมล่าที่แอบมองมา สัมผัสจากฝ่ามือน้อยๆ ของเจด<br>
อาร์ชิบัลท์เชื่อว่าทั้งหมดเป็นบุญคุณที่เขาต้องทดแทนให้ได้<br>
|<br>
- จบ -<br>","ch08_d.swf","3383_001"
178,1,"ปี 3394 «นิพพาน»",1,"เบลินดาคุกเข่า แล้วใช้มือกดเอาเครื่องในที่ท้องของตนเข้าไป หลังจากทำอย่างนั้นแล้ว เบลินดาก็คลี่รอยยิ้มขึ้นบนปากอีก<br>
ทั้งพวกศพและกรุนวัลด์ที่ทำให้เบลินดาบาดเจ็บ ต่างก็กระเด็นไปพร้อมเสียงระเบิด<br>
แขนขวาของกรุนวัลด์ที่ไหม้เกรียมกลิ้งอยู่ตรงเท้าของเบลินดา<br>
เบลินดาก้มลงเก็บแขนข้างนั้นแล้วยืนขึ้น พลางฉีกยิ้มกว้าง<br>
«คิกคิกคิกคิก»<br>
แขนที่ทำให้ท้องของตนเป็นรูข้างนี้ไม่ขยับอีกต่อไปแล้ว ช่างเป็นภาพที่น่ายินดียิ่ง สำหรับเธอแล้ว เธอมองเห็นสนามรบที่มีแต่ความสยดสยองนี้เป็นสิ่งที่น่าขันและน่าเปรมปรีดิ์ยิ่ง<br>
«เจ้าชายผู้น่าสงสาร เป็นชิ้นๆ ซะขนาดนี้ คงขยับอะไรเพื่อฉันไม่ได้แล้วสินะ»<br>
พูดดังนั้นแล้วก็จูบที่ข้อมือที่เคยเป็นของกรุนวัลด์ แล้วเขวี้ยงแขนข้างนั้นลงไปจากดาดฟ้าเรือ<br>
|<br>
เธอเห็นว่ารอบข้างกาเลออนที่ตกลงมานั้น เหล่าทหารอาณาจักรกำลังพยายามรวบรวมพล นำบันไดพาดดาดฟ้าเรือที่อยู่สูงขึ้นไปราว 5 อาร์เล และกำลังพากันปีนขึ้นมา (ราว 7.5 เมตร)<br>
«ท่าทางยังจะสนุกต่อได้อีกนะ»<br>
เบลินดาเปิดประตูโลกที่แปดเปื้อนที่เกิดขึ้นมาในร่างของตนอีกครั้ง ก๊าซพิษที่เล็ดลอดออกมา แผ่ไปยังศพคนตายราวกับจะห่อหุ้มร่าง<br>
เหล่าศพที่อาบก๊าซพิษนั้นเริ่มสั่นและยืนขึ้นอย่างช้าๆ<br>
ฝันร้ายที่ความตายให้กำเนิดความตายได้เริ่มขึ้นแล้ว<br>
เหล่าทหารอาณาจักรที่ปีนขึ้นมาบนดาดฟ้าประจันหน้ากับกองทัพศพ แต่ก็ถูก «มรณะเดินได้» ที่ไม่รู้จักเหนื่อยหรือตายกลืนกินไป<br>
«เอาเลย หอบเอาความตายมาให้ฉันอีกเยอะๆ»<br>
ต่อไปเป็นทีของกองทัพศพปีนลงมาจากดาดฟ้าเรือ แล้วเริ่มโจมตีเหล่าทหารอาณาจักรที่อยู่เบื้องล่าง<br>
กองทัพศพที่เพิ่มขึ้นเรื่อยๆ เข้าครอบงำกองทัพอาณาจักร แต่ในเวลาเดียวกันศพพวกนั้นก็เข้าโจมตีทหารจักรวรรดิที่สู้อยู่แนวหน้าด้วยเช่นกัน<br>
«เหล่ามนุษย์ผู้น่าสงสาร ช่วยทำให้เขาสบายทีซิ»<br>
ศพที่เพิ่มขึ้นราวกับเมฆหมอกนั้นกัดกินคนเป็นอย่างไม่เลือกหน้า แนวหน้าล่มสลายลง ปราการนิรันดร์เทรโดตกอยู่ในความโกลาหลครั้งใหญ่จากการต่อสู้ระหว่างคนเป็นและคนตาย<br>
|<br>
เบลินดาที่ยืนอยู่ตรงขอบดาดฟ้าเรือนั้นมองดูฉากอันน่าเศร้าที่แผ่กว้างอยู่ด้านล่างพลางยิ้ม ตอนนั้น พริบตาหนึ่งที่ภาพด้านหน้ามืดลง<br>
อาจเพราะเสียของเหลวในร่างกายมากเกินไป การรับรู้เริ่มสับสนเสียจนทรงตัวยืนไม่อยู่ เธอทิ้งตัวลงพิงราวจับ<br>
«บาดแผลแค่นี้....ขอความตายอีกสิ...»<br>
สติเริ่มเลือนราง มองเห็นกลุ่มคนถือปืนสั้นที่หางตา ปากกระบอกปืนหันมาทางนี้และเข้าใกล้เรื่อยๆ<br>
«พวกคุณเอง...ก็อยากเป็นศพสินะ รอเดี๋ยวนะ...»<br>
เบลินดาพูดกับกลุ่มที่ปรากฏเลือนรางอยู่ในสายตาอย่างบีบคั้น ทว่าเรี่ยวแรงก็หดหาย จนค่อยๆ ทรุดลงนั่ง<br>
แล้วห่ากระสุนก็สาดใส่เบลินดาในเวลาเดียวกัน<br>
ผู้ที่เข้าใกล้เบลินดาอย่างช้าๆ นั้นก็คือทหารจักรวรรดิของหน่วยกล้าตาย<br>
«ยืนยันการหยุดเดินเครื่อง»<br>
จัดการมันให้เรียบร้อยไปเลยไม่ดีกว่าเหรอครับ พลเอก? โคตรสัตว์ประหลาดเลยนะครับ ยัยคนนี้»<br>
ทหารจักรวรรดิที่สวมผ้าปิดตาพูดกับหัวหน้าหน่วยที่ยืนอยู่ข้างๆ<br>
«ไม่ต้องหรอก ท่านนายพลซีเดอร์โปรดปรานของเล่นนี่มาก งานแยกชิ้นส่วนไม่ใช่งานของเรา»<br>
นายทหารสัญญาบัตรหนุ่มหน้าตาหล่อเหลาเรียกผู้ส่งสารมา แล้วสั่งให้ไปหานายพลซีเดอร์<br>
|<br>
นายพลซีเดอร์ยืนขึ้นกลางที่ประชุมราชสำนักอย่างกระอักกระอ่วนใจ ในที่สุดก็ตีปราการนิรันดร์เทรโดอันแข็งแกร่งจนแตกได้ก็จริง แต่ความเสียหายของกองทัพจักรวรรดิเองก็มีไม่น้อย แถมความเสียหายโดยมากนั้นเกิดขึ้นจากคลุ้มคลั่งเกินควบคุมของหน่วยจู่โจมกาเลออนที่นายพลซีเดอร์เป็นต้นคิดแนะนำจักรวรรดิ<br>
«นี่สินะคือพลังของกาเลออนที่ว่าน่ะ ท่านนายพล ช่างได้ผลยอดเยี่ยมเสียจริง»<br>
อธิบดีคันดุนพูดเสียดสีนายพล<br>
«ชัยชนะน่ะ มันต้องมีการเสียสละ»<br>
นายพลซีเดอร์พูดด้วยสีหน้าเคร่งเครียด<br>
«คงจะต้องให้ท่านอธิบายสักหน่อยแล้วกระมังว่าการเสียสละที่ว่ามาน่ะเพื่ออะไรกันแน่ อยากบอกนะว่าเป็นเรื่องไร้สาระ อย่างพวกคนตายคืนชีพขึ้นมาแล้วกินพวกเดียวกันแบบไม่เลือกหน้า เหมือนที่พวกพลทหารที่เหลือรอดมาพูดน่ะ»<br>
รัฐมนตรีฝ่ายบริหารคนอื่นเริ่มส่งเสียงตำหนิ<br>
«ทหารไม่ผิด คงเป็นผลจากระเบิดผสมสารหลอนประสาทที่ศัตรูใช้ในสงครามนั่นแหละ»<br>
«บาดแผลที่ศพสอดคล้องกับปากคำของพวกทหารเลยนะ หรือท่านจะบอกว่าเป็นผลจากอาวุธใช้สารหลอนประสาทอีกล่ะ?»<br>
«พวกอาณาจักรนั่นรู้ว่าไม่มีทางชนะเรา ถึงได้คิดแผนการรบฆ่าตัวตายขึ้นมาไงล่ะ เรามีผู้เสียสละก็จริง แต่นั่นไม่ใช่ความรับผิดชอบของเรา ปัญหาน่ะคือราชอาณาจักรที่ทำเรื่องนอกรีตแบบนั้นขึ้นมาต่างหาก»<br>
นายพลซีเดอร์รู้เรื่องที่เกิดขึ้นอย่างละเอียด ทว่า แต่ก็รู้เหมือนกันว่าหากยอมรับไปแล้วตัวเองคงไม่มีที่ยืนแน่นอน<br>
«ราชอาณาจักรปฏิเสธว่าทางนี้ต่างหากที่ใช้ศพตีป้อมปราการจนแตก»<br>
«ข้อกล่าวหาบ้าๆ ก็แค่ข่าวลือสบประมาทพวกเรา ฉันคิดกับพวกทหารเหมือนลูกในไส้ ไม่มีทางที่จะทำเรื่องแบบนั้นหรอก»<br>
ความเงียบเข้าปกคลุมห้องประชุม การโจมตีปราการนิรันดร์ได้สำเร็จก็เป็นข้อเท็จจริง การจะจัดการกับนายพลซีเดอร์ที่เบื้องหน้ากลายเป็นวีรบุรุษไปแล้วนั้นจะกระทบกับประชาชนเอาได้<br>
«ยังไงก็ตาม คงจะไม่มีการใช้กาเลออนน่ารังเกียจนี่อีกนะ นายพลซีเดอร์»<br>
«มันก็เป็นแค่อาวุธที่เอาไว้ใช้โจมตีปราการนั่นอยู่แล้ว หมดธุระกับมันแล้วล่ะ»<br>
ผลลัพธ์ครั้งนี้เกิดกว่าที่นายพลซีเดอร์คาดไว้ เรื่องที่เกิดขึ้นนั้นเป็นการกระทำที่ยากจะยอมรับได้<br>
«ท่านนายพล พวกเรายอมรับการกระทำของท่าน แต่ว่า เราไม่สามารถทำสงครามไปได้ชั่วนิรันดร์นะ จากนี้ไปคงต้องขอให้ท่านร่วมมือกับทางเราด้วย เพราะเราต่างก็มีความเชื่อมั่นในอนาคตของจักรวรรดิแบบเดียวกัน»<br>
อธิบดีกล่าวท้วงติงนายพลด้วยความสุภาพ<br>
นายพลซีเดอร์รู้สึกโกรธท่าทีของอธิบดีผู้นอบน้อมอยู่ในใจ แต่ก็คงต้องยืนอดกลั้นเอาไว้<br>
|<br>
......เจ็บ เจ็บจัง<br>
......ใครก็ได้ ใครก็ได้ช่วยด้วย<br>
......ทั้งที่ฉันเจ็บขนาดนี้<br>
......ทั้งที่ฉันทรมานขนาดนี้<br>
ทำไมทุกคนถึงหัวเราะล่ะ?<br>
ทำไมฉันถึงหัวเราะกับทุกคนไม่ได้ล่ะ?<br>
ทำไม มีแค่ฉันคนเดียว ที่ต้องตายล่ะ?<br>
แบบนี้มันไม่ถูกนะ<br>
ที่ฉันจะตาย แล้วทุกคนหัวเราะ<br>
ที่ฉันต้องหายไป แต่ทุกคนยังอยู่ตรงนั้น<br>
คราวหน้า ก็ตายกันซะให้หมดเลย<br>
คราวหน้า ฉันจะเป็นฝ่ายหัวเราะ<br>
ฉันจะมองดูทุกคนที่ตายไป แล้วหัวเราะเอง<br>
|<br>
เบลินดาสะดุ้งขึ้นนั่งบนเตียง<br>
รอบด้านมืดไปหมด มีแสงจันทร์บางๆ ส่องผ่านเข้ามาจากทางหน้าต่างลงไปยังหน้าอกของเบลินดา<br>
«เมื่อกี้มัน....»<br>
สิ่งที่ลอยเข้ามาในหัวเมื่อกี้ ก็คือผู้คนที่รายรอบตัวเองที่นอนอยู่บนเตียง แล้วก็ผู้ชายที่กุมมือของตนอยู่ข้างๆ แต่ไม่ว่าจะอันไหน ก็ไม่ใช่สิ่งที่อยู่ในความทรงจำของเธอเลย<br>
ทว่า ความแค้นที่มีต่อคนรอบข้างและความกลัวตายที่อยู่ในอกนั้น มันรุนแรงมากเสียจนไม่คิดว่าเป็นเพียงแค่ฝัน<br>
ที่ที่เธอตื่นขึ้นมา เป็นห้องที่เธอไม่เคยรู้จัก<br>
เมื่อเธอจะลงจากเตียง เด็กสาวคนหนึ่งก็เดินเข้าห้องมา<br>
«ตื่นแล้วสินะ เดี๋ยวเธอจะได้ทำงานอีกชิ้นหนึ่ง»<br>
|<br>
- จบ -<br>","ch18_c.swf","3394_013"
99,1,"ปี 3393 «ตุ๊กตา»",1,"«นี่ หนูไปซื้อของได้ไหม»<br>
เมเลีย น้องสาวของเบลซหันมาอ้อนเขา<br>
«อย่าฝืนนะ ยังออกไปเดินในเมืองไม่ไหวหรอก»<br>
หลังจากออกมาจากแพนเดโมเนียม เบลซก็ลังเลมาตลอดว่าเขาควรจะกลับไปหรือควรจะหนีไปกันสองคน<br>
«ไม่เป็นไรน่า วันนี้วันที่ 10 แล้วนะ แข็งแรงกว่าตอนอยู่โรงพยาบาลเยอะเลย»<br>
ความสุขเล็กๆ ในแต่ละวันกลับทำให้เบลซสับสน<br>
«เดี๋ยวพี่ไปเองดีกว่า อยากได้อะไรล่ะ»<br>
«หนูอยากลองทำอาหารที่พี่ชอบดูบ้าง ซุปที่คุณแม่เคยทำบ่อยๆ ไงคะ»<br>
เมื่อเห็นเมเลียท่าทางสนุกสนาน เขารู้สึกเหมือนวันที่เคยอยู่ที่แพนเดโมเนียมเป็นเพียงภาพลวงตา<br>
เหมือนวันคืนอันแสนสุขหลังกลับจากกองทัพมาอยู่ร่วมกับครอบครัวหวนกลับมาอีกครั้ง<br>
|<br>
หลังทานอาหารเสร็จไม่นาน เสียงเคาะประตูก็ดังขึ้น แต่ว่า เขาไม่ได้บอกใครเลยว่าเขากลับมาอยู่ที่นี่แล้ว<br>
เบลซส่งสัญญาณบอกให้เมเลียเข้าไปในห้องนอน แล้วค่อยเดินไปหน้าประตู<br>
«ใคร»<br>
«ผมเองครับ เบลซ»<br>
เสียงตอบคือเสียงของเจ้าหน้าที่จากกองสังเกตการณ์<br>
«ไม่ต้องเป็นห่วง ผมมาคนเดียวครับ ขอเข้าไปได้ไหม»<br>
เบลซเปิดประตูออก เชิญเจ้าหน้าที่ผู้เป็นหัวหน้าของเขาเข้ามาด้านใน<br>
«เป็นที่ที่ดีไม่เลวเลยนะครับ สะอาดสะอ้านทีเดียวสำหรับบนพื้นโลก»<br>
เจ้าหน้าที่ถอดหมวกออก พูดพลางจ้องมองไปรอบๆ ห้อง<br>
«คุณน้องสาวดูท่าทางสบายดีนะครับ»<br>
«จับตามองมาตลอดเลยเหรอ»<br>
«คุณคือบุคลากรที่สำคัญของเรานี่ครับ»<br>
ท่าทีสุภาพนอบน้อมนั้นยังเหมือนเดิมไม่มีเปลี่ยน<br>
«จะกลับไปเมื่อไหร่เหรอครับ งานค้างเยอะขึ้นเรื่อยๆ แล้วนะครับ»<br>
«เดี๋ยวจะกลับไปแน่นอน แต่ขอพักอีกสักนิดได้รึเปล่า»<br>
เจ้าหน้าที่รับฟังคำของเบลซ แล้วผุดรอยยิ้มจางๆ ขึ้นบนใบหน้า เบลซโกรธเกรี้ยวขึ้นมา แต่เขารู้ว่าต่อให้อาละวาดไปตอนนี้ ก็ไม่ช่วยแก้ปัญหาอะไร<br>
«หืม แค่สัญญาปากเปล่ายังไม่พอหรอกนะครับ จริงด้วย ขอคุยกับคุณน้องสาวหน่อยได้ไหมครับ»<br>
«เธอไม่เกี่ยว»<br>
น้ำเสียงของเบลซหยาบกระด้างขึ้น<br>
«ไม่ใช่หรอกครับ เกี่ยวเต็มๆ เลย เพราะผมรู้อยู่แล้วว่า การให้คุณช่วยทำงานเต็มที่เป็นอะไรที่ยากมาก ขอคุยด้วยเฉยๆ เองครับ»<br>
«ถ้าคิดจะลงมือกับเธอ ข้าไม่ปล่อยพวกแกไว้แน่»<br>
«อย่าเข้าใจผิดสิครับ คิดว่าใครเป็นคนรักษาน้องสาวของคุณกัน»<br>
เจ้าหน้าที่ยิ้มบางๆ<br>
«ไม่เป็นไร แล้วก็ไปดูน้องสาวหน่อยก็ดีนะครับ ผมเข้าใจความรู้สึกที่คุณไม่อยากให้ผมเข้าใกล้ แต่ว่าเดี๋ยวเกิดเป็นอะไรขึ้นมาคงจะไม่ดี»<br>
เบลซสัมผัสได้ถึงอันตรายและความเกลียดชังจากท่าทีเย่อหยิ่งของเจ้าหน้าที่ จึงรีบปราดเข้าในห้องเมเลีย<br>
«พี่คะ ทรมานจัง»<br>
เมเลียดิ้นทุรนทุรายอยู่บนเตียง มือกดหน้าอกแน่น นอนบิดไปบิดมาอย่างทุกข์ทรมาน<br>
«เป็นอะไรไป!»<br>
เบลซกุมมือของเมเลีย พยายามให้เธอสงบ<br>
«....พี่คะ....ช่วยด้วย...»<br>
เมื่อเมเลียพูดเช่นนั้น เรี่ยวแรงจะมือเมเลียก็อ่อนลง<br>
«เมเลีย!»<br>
เบลซร้องเรียกเมเลียแล้วอุ้มเธอขึ้น แต่เธอก็ไม่ตอบสนองแล้วหมดสติไป นอนแน่นอนไร้เรี่ยวแรงราวกับตุ๊กตา<br>
«บอกแล้วว่าเดี๋ยวเกิดเป็นอะไรขึ้นมา อาการของน้องสาวคุณยังวางใจไม่ได้หรอกนะครับ»<br>
«ทำอะไรลงไป แก!»<br>
เบลซวางเมเลียลงบนเตียง พุ่งเข้าไปคว้าคอเจ้าหน้าที่ยกขึ้นลอยอัดติดกำแพง<br>
«ถ้าฆ่าผม น้องสาวของคุณจะไม่มีวันกลับมาอีกเลยตลอดกาล เรื่องนี้แม้แต่เด็กก็รู้นะครับ»<br>
«รีบทำให้กลับเป็นแบบเดิมซะ»<br>
เบลซใส่แรงทั้งหมดที่มือของเขา ใบหน้าของเจ้าหน้าที่โดนบี้ติดกำแพงเข้าไปเรื่อยๆ เริ่มขึ้นสีแดง<br>
«ผมบอกว่าจะมาพูดคุยเฉยๆ เองนะ ปล่อยมือเดี๋ยวนี้ ไม่งั้นน้องสาวของคุณจะไม่มีวันกลับมาตลอดกาลนะ»<br>
เบลซปล่อยมือจะคอของเจ้าหน้าที่ แม้เขาจะโกรธ แต่เขาก็สัมผัสได้ถึงความไร้พลังของตน เมเลียยังอยู่ในกำมือของฝ่ายตรงข้าม<br>
«พวกเราแค่ต้องการให้คุณทำภารกิจให้เสร็จสิ้นเท่านั้น»<br>
เจ้าหน้าที่ลูบคอของเขาแล้วพูดขึ้น<br>
«จะทำยังไงกับข้าก็ได้ แต่อย่าทำเหมือนเธอเป็นของเล่น»<br>
«หากคุณไม่หนี ก็คงไม่เกิดเรื่องแบบนี้ขึ้นหรอกครับ คิดให้ดีๆ สิ»<br>
«ถ้าข้ากลับไป จะปล่อยเธอเป็นอิสระไหม»<br>
«ขึ้นอยู่กับพฤติกรรมของคุณครับ»<br>
«สกปรกชะมัด»<br>
«แค่ทำงานโดยไม่คิดหนีก็พอแล้วครับ แล้วสักวันหนึ่งจะได้กลับมาอยู่ที่นี่แน่นอน»<br>
รอยยิ้มบางกลับมาบนใบหน้าของเจ้าหน้าที่อีกครั้ง<br>
|<br>
เบลซกลับไปยังแพนเดโมเนียมพร้อมกับเมเลีย เมเลียนั้นถูกนำตัวส่งเข้าโรงพยาบาลอีกครั้ง ทว่า เธอก็ยังไม่ได้สติกลับมา<br>
|<br>
«ดอกเตอร์ ได้ค่าแรงมาแล้วครับ»<br>
เจ้าหน้าที่ยื่นถุงอะไรบางอย่างเล็กๆ ส่งให้ชายซึ่งถูกเรียกว่าดอกเตอร์ ผู้ยืนอยู่ข้างเมเลียที่กำลังหลับใหล<br>
«เครื่องมือน่าเบื่อ เหมือนพยายามหาข้อบกพร่องใส่ให้ผลงานที่สมบูรณ์แบบตัวนี้»<br>
ดอกเตอร์ปิดถุง แล้วพูดราวกับพึมพำ<br>
«แต่ผลงานของคุณก็ยอดเยี่ยมจริงๆ ครับ ขนาดไปใช้ชีวิตอยู่กับครอบครัว ยังไม่สังเกตเลย»<br>
«ถ้าสภาพของตัวต้นแบบไม่เป็นไรก็ไม่มีปัญหา ได้เจ้าแม็กซ์มา เลยได้ผลงานที่ปราณีตสุดๆ เลยล่ะ»<br>
«เยี่ยมสมแล้ว เทคโนโลยีนี้มันมหัศจรรย์มากเลยครับ»<br>
คำชมของเจ้าหน้าที่ไม่ใช่แค่การยกยอปอปั้น<br>
«แต่ว่าป่านนี้แล้ว ทำไมเพิ่งมาให้เดินเครื่อง»<br>
ดอกเตอร์มองเด็กสาวที่ยังนอนหลับใหล พร้อมกับเอ่ยถามเจ้าหน้าที่ หลังจากที่เขาถูกขอร้องให้สร้างมนุษย์จักรกลขึ้นมาเป็นตัวแทนเด็กสาวซึ่งตายไปแล้ว เวลาก็ผ่านไปเนิ่นนานกว่าจะได้เดินเครื่องจริง<br>
«ถ้าพูดแบบนี้กับดอกเตอร์ผู้เชี่ยวชาญด้านมนุษย์อาจจะเสียมารยาทไปหน่อยนะครับ แต่หัวใจของมนุษย์มันเอาแน่เอานอนไม่ได้ครับ เป็นสิ่งหยุดอยู่ในที่เดียวไม่ได้ตลอดไป»<br>
เจ้าหน้าที่พูดราวกับกำลังพึงพอใจในแผนการของตน<br>
«หากมอบความหวังให้ ชายคนนั้นก็จะมีประโยชน์ ด้ายบังคับหุ่นเชิดต้องคอยดึงให้ตึงเสมอครับ»<br>
ดอกเตอร์ไม่แสดงท่าทีสนใจความคิดของชายคนนั้น เขาใช้นิ้วลูบไล้แก้มมนุษย์จักรกลผลงานของเขา แล้วจากไป<br>
|<br>
- จบ -<br>","ch10_d.swf","3393_001"
109,1,"ปี 3391 «คืนเดือนมืด»",1,"การจะหาที่อยู่ของด็อกเตอร์โดยไม่มีข้อมูลอะไรเลยนั้นเป็นเรื่องยาก เชรีจึงค้นหาเบาะแสในคฤหาสน์<br>
แต่ดูเหมือนว่าผู้บุกรุกจะเอาเอกสารสำคัญในคฤหาสน์ไปด้วย จึงไม่เหลือสิ่งที่จะเป็นเบาะแสอะไรได้เลยแม้แต่ชิ้นเดียว<br>
ผู้เป็นนายกับด็อกเตอร์น่าจะใช้วิธีอะไรสักอย่างในการติดต่อกัน แต่เธอไม่รู้วิธีนั้น<br>
เชรีเข้าตาจนซะแล้ว แต่เธอรู้สึกว่าจะอยู่ที่นี่ต่อไปโดยไม่ทำอะไรไม่ได้ เธอไม่ต้องการอาหาร เธอจะมีชีวิตอยู่ที่นี่ต่อไปในฐานะมนุษย์จักรกลก็ได้ แต่จะปล่อยร็อบที่ไม่ขยับแล้วไว้ไม่ได้<br>
เชรีจึงออกจากคฤหาสน์ไปทั้งๆ ที่ไม่มีเบาะแส<br>
|<br>
คฤหาสน์ที่เชรีอาศัยอยู่นั้นอยู่ในเมืองหลวงไฟดู เป็นฐานที่มั่นของงานที่เจ้านายทำอยู่ เมืองหลวงนี่ก็สะดวกสบายดี เธอไม่รู้รายละเอียดเกี่ยวกับเบื้องหลัง แต่กับงานที่เกี่ยวข้องด้วยแล้ว เธอจะได้แค่ข้อมูลเท่าที่จำเป็นและถูกส่งตัวไปในฐานะนักฆ่า<br>
เธอไม่โมโหหรือรู้สึกอะไรต่อมนุษย์ที่สังหารผู้เป็นนายเลย ก่อนอื่นต้องเริ่มหาข้อมูลเกี่ยวกับผู้เป็นนายที่ถูกฆ่าเสียก่อน<br>
ก่อนอื่นต้องไปหานักการเมืองที่เคยเจอหลายครั้งในคฤหาสน์ เนื่องจากเขามีตำแหน่งใหญ่โตในแวดวงการเมือง จึงหาตัวได้ง่าย<br>
|<br>
เธอมองดูแสงไฟจากห้องที่น่าจะเป็นห้องทำงาน เชรีค่อยๆ เห็นร่างนั้น เชรีที่เป็นตุ๊กตาไม่มีทั้งเสียงหัวใจหรือแม้แต่เสียงลมหายใจจึงเข้าใกล้เป้าหมายได้โดยไม่มีใครรู้ตัว<br>
«สวัสดีค่ะ คุณคันดุน»<br>
เด็กสาวที่ปรากฏตัวกะทันหันจากตู้ข้างๆ ประตูทำให้ชายที่ถูกเรียกว่าคันดาวตัวแข็งทื่อ การแอบซ่อนที่เล็ดลอดการรักษาความปลอดภัยของคฤหาสน์ ไม่ใช่เรื่องยากสำหรับเชรีเลย<br>
«เธอที่อยู่กับกิบลินนี่...»<br>
คันดุนเอื้อมแขนจะเปิดลิ้นชัก<br>
ทันใดนั้น มีดก็ไปปักอยู่บนโต๊ะพร้อมกับเสียงแหวกอากาศ คันดุนจึงรีบดึงมืออกมา<br>
«ฉันไม่ทำอะไรหรอกค่ะ แค่มีเรื่องอยากจะถามถึงได้มาที่นี่เท่านั้นแหละ»<br>
«ฉันไม่ได้เป็นคนฆ่าเจ้านายของเธอนะ มันทำเกินไปต่างหาก เพราะงั้นพวกเขาก็เลย...»<br>
คันดุนพูดเหมือนพยายามแก้ตัว<br>
«ฉันไม่ได้มาถามเรื่องพรรค์นั้นนะ คุณสนิทกับเจ้านายมากที่สุดใช่มั้ย เคยได้ยินเรื่องด็อกเตอร์บ้างรึเปล่า?»<br>
«หมอเหรอ? เรื่องหมอของมันน่ะ ฉันไม่รู้หรอก»<br>
«ไม่ใช่อย่างนั้น ฉันกำลังตามหาคนที่สร้างฉันขึ้นมาต่างหาก»<br>
เชรีรู้สึกเอือมระอา<br>
«ไม่เห็นเข้าใจเลย อีกอย่างฉันก็ไม่ได้รู้จักเจ้านายของเธอมากด้วย ยังไงซะเขาก็ทำตามหน้าที่เพราะเงินอยู่แล้ว ถ้าเธออยากได้เงินฉันก็จะให้ เพราะงั้นรีบออกไปจากที่นี่ได้แล้ว»<br>
«คุยกันไม่รู้เรื่องเลยนะ ต้องกระตุ้นให้ความจำกลับมาหน่อยซะแล้วสิ?»<br>
พอเธอควักมีดออกมาและเข้าใกล้คันดุน เขาจึงเริ่มอ้อนวอนพร้อมกับเดินถอยหลัง<br>
«อย่านะ! คนที่ฆ่าเจ้านายของเธอคือผู้พิทักษ์ ฉันหยุดพวกเขาไว้ไม่ได้ ขอร้องล่ะ ฉันไม่เกี่ยวกับการตายของเจ้านายเธอเลยนะ!»<br>
«ผู้พิทักษ์...หมายถึงพวกทหารที่ปกป้องราชวังน่ะเหรอ?»<br>
ผู้พิทักษ์เป็นตัวตนที่เต็มไปด้วยปริศนาแม่แต่ในจักรวรรดิเองก็ตาม คนเหล่านี้ไม่ว่าจะแวดวงการเมืองและเหล่าขุนนาง หรือคนที่อยู่ใกล้อิทธิพลต่างก็รู้จัก<br>
«ใช่แล้ว พวกเขาคอยจับตามองพวกเราจากเบื้องหลัง พวกเขามาหาและขู่ฉัน...»<br>
คันดุนอ้อนวอนด้วยใบหน้าที่เต็มไปด้วยน้ำตา ดูเหมือนว่า เรื่องที่ชายคนนี้ขายเจ้านายจะเป็นเรื่องจริง แต่อย่างน้อยเธอก็ไม่ได้มาเพื่อล้างแค้น เพียงแต่อยากได้เบาะแสเกี่ยวกับด็อกเตอร์สักนิดก็เท่านั้น<br>
«คนที่ฆ่าเจ้านายคือพวกเขาสินะ ได้คำใบ้มาก็ยังดีกว่าไม่ได้อะไรเลย ทำยังไงถึงจะได้เจอล่ะ?»<br>
«เราติดต่อไปทางนั้นเองไม่ได้»<br>
«หืม งั้นก็ไปที่ราชวังก็ได้งั้นสิ»<br>
«จะบ้ารึ เราจะเข้าใกล้ตำหนักของราชาได้ยังไง»<br>
«ถ้าไม่ลองก็ไม่รู้นี่นา»<br>
เธอพูดพร้อมเก็บมีด<br>
«ขอบคุณ»<br>
เชรีพูดครั้งสุดท้ายและจากไป คันดุนมองส่งเธอด้วยท่าทางประหลาดใจ<br>
|<br>
ราชวังล้อมรอบไปด้วยคูน้ำและกำแพงนั้นอยู่ใจกลางของเมืองหลวงไฟดู ไม่สามารถล่วงรู้สภาพข้างในนั้นจากชาวบ้านในเมืองได้<br>
ที่ประตูหลักซึ่งเป็นทางเข้าออกเพียงแห่งเดียวนั้น มีการเฝ้ายามอย่างแน่นหนา<br>
«สมแล้วที่เป็นราชวัง ท่าทางยุ่งยากทีเดียว»<br>
แน่นอนว่าเธอไม่ได้มีเป้าหมายที่จะก่อความวุ่นวายหรือสร้างปัญหา เพียงแต่ต้องการทราบที่อยู่ของด็อกเตอร์เท่านั้น แต่เพื่อเป้าหมายนั้นเธอก็ไม่ลังเลที่จะสังเวยผู้อื่นอีก เพราะสุดท้ายแล้ว คู่ต่อกรของเธอก็คือพวกมนุษย์ก็ต้องการใช้ประโยชน์จากฉันเท่านั้น<br>
เชรีคอยจับตามองประตูหลักอยู่หลายอาทิตย์ ตาของเชรีมองเห็นได้มากกว่ามนุษย์ เธอมองการเคลื่อนไหวของราชวังจากหอระฆังซึ่งอยู่ห่างไกลจนพวกทหารยามไม่ทันสังเกต และเธอยังมีความอดทนสูงอย่างที่พวกมนุษย์ไม่มี<br>
ยามมีกี่คน เวลาผลัดเปลี่ยนเวร ประเภทรถม้าและจำนวนที่เข้าออก ทุกอย่างนั้นถูกบันทึกอยู่ในความทรงจำอย่างแม่นยำ<br>
ในบรรดานั้น มีรถม้าที่มาตามเวลาที่กำหนดไว้ก็มี จากตัวรถที่หรูหรากับความเข้มงวดของยามทำให้รู้ว่านั่นเป็นรถม้าของราชินี ประมาณสิบวันจะเห็นครั้งหนึ่ง รถม้าจะออกไปส่งราชินีและจะไปรับตอนเที่ยงคืนของวันถัดไป<br>
พอสืบเส้นทางจากคฤหาสน์ของราชินีจนถึงราชวัง เชรีก็สำรวจจนแน่ใจว่ามีเส้นทางที่ไม่ค่อยมีคน และไปรอรถม้าของราชินีอยู่ที่นั่น เมื่อรถม้ามาถึงตามกำหนดการจะลดความเร็วลง เธอจะเล็งจังหวะนี้กระโดดขึ้นไป และซ่อนในตัวรถ ตอนนี้ราชินีไม่ได้นั่งอยู่บนรถม้า จึงไม่เป็นที่สังเกต<br>
|<br>
ประตูพระราชวังเปิด เชรีก็เข้าไปในราชวังพร้อมกับรถม้าวิ่งไปเพื่อไปรับราชีนี<br>
รถม้าลอดประตูราชวังราวกับแล่นผ่านไป พอออกจากป่าทึบก็มุ่งหน้าไปทางตำหนักของราชา ข้างในราชวังนั้นกว้างใหญ่กลายเป็นอีกโลกหนึ่ง คืนนี้ไม่มีดวงจันทร์ จึงมีแต่เพียงแสงตะเกียงจากรถม้าเท่านั้น ในสวนของราชวังนั้นถูกดูแลเป็นอย่างดี แต่ในค่ำคืนที่มืดมิดนี้ มองเห็นเป็นเพียงป่าพิลึกๆ เท่านั้น<br>
ในป่านั้น รถม้าไปถึงหน้าตำหนักของราชาทันที เชรีออกห่างจากรถม้าอย่างระมัดระวัง และซ่อนอยู่ในที่กำบัง<br>
ประตูตำหนักของราชานั้น อยู่ข้างบนบันไดหินจากที่ที่รถม้าจอดอยู่ ดูท่ารถม้าจะรอราชินีออกมาจากตรงนั้น<br>
ผู้พิทักษ์อยู่ที่ไหนกันนะ เชรีคิดทบทวนไปมา แต่ที่แน่ๆ คงจะอยู่ข้างในตำหนักของราชาที่ใหญ่โตนั่น<br>
เธอขึ้นบันไดหินโดยไม่ให้ยามและคนขับรถม้าสังเกตเห็น ใกล้ถึงประตูวังแล้ว ในคืนไร้ดวงจันทร์นั้น ตาของมนุษย์จะมองเห็นเชรีได้ยากขึ้น<br>
สักพักประตูก็ค่อยๆ เปิดออก ชายสองคนที่คิดว่าเป็นผู้พิทักษ์ปกป้องตำหนักของราชานั้น ยืนอยู่ทางซ้ายและขวาของประตู อีกฟากของประตู ได้ยินเสียงสนทนาของผู้ชายกับหญิงงามสมเป็นราชินี ถึงอยู่ในระยะที่พวกผู้พิทักษ์ไม่ทันสังเกตก็ตาม แต่หูกับตาของเชรี ก็เห็นพวกราชินีอย่างชัดเจน<br>
«แล้วมาทำให้ฉันสนุกอีกนะ อริสทีเรียผู้งดงาม»<br>
ชายคนนั้นกระซิบและวางมือโอบไหล่ของราชินีที่จะเรียกว่าเป็นเด็กสาวก็ได้<br>
«เรื่องแบบนี้น่ะ พอสักทีเถอะค่ะ»<br>
«ป่านนี้แล้ว ยังจะเย็นชาอีก พวกเรามีแต่เธอเท่านั้น คนที่จะได้ยินคำพยากรณ์ได้มีแค่เธอเท่านั้น»<br>
ท่าทางชายคนนั้นจะเป็นคู่รักของราชินี แต่หน้าตาดูไม่ออกว่าเป็นหญิงหรือชาย เขามีผมสีดำ<br>
«พวกเรากำลังอิจฉาท่านจากก้นบึ้งของหัวใจ จะเรียกว่าเทิดทูนก็ได้»<br>
«ฉันไม่ได้ต้องการแบบนั้น»<br>
ราชินีแสดงสีหน้าเหมือนอดกลั้นอะไรบางอย่าง<br>
«เป็นแบบนี้ตลอดเลยนะ แม่ของท่านก็ด้วย และแม่คนนั้นก็อยู่ร่วมกับพวกเรา เธอก็รู้ความหมายนั้นดีอยู่แล้ว»<br>
มองไม่เห็นสีหน้าของชายคนนั้นซึ่งหลบอยู่หลังราชินีเลย<br>
«คนที่จะแบ่งปันความเจ็บปวดของพวกเรา มีแค่ท่านเท่านั้น»<br>
เขาพูดดังนั้นและตั้งท่าจะหันไปจูบราชินี แต่ราชินีเบือนหน้าหนี<br>
«แล้วพบกันใหม่นะ อริสทีเรีย»<br>
ชายคนนั้นหลีกเลี่ยงที่จะหัวเราะท่าทีของราชินี และไปส่งเธอ<br>
ผู้พิทักษ์ทั้งสองและราชินีเริ่มลงบันได เชรียืนนิ่งกลั้นลมหายใจและรอผู้พิทักษ์กลับจากส่งราชินี แล้วค่อยคุยด้วย<br>
รถม้าของราชินีเริ่มออกวิ่งและออกห่างจากตำหนักของราชา ผู้พิทักษ์ทั้งสองคนก็กลับมา<br>
ถึงผู้พิทักษ์จะมีชื่อเสียง แต่ถ้าแค่สองคนก็ไม่น่าจะมีปัญหาแน่นอน แต่ถ้าจับราชินีเป็นตัวประกันก็อาจจะควบคุมสถานการณ์ได้ก็ได้ แต่เธอก็ไม่ได้คิดแบบนั้น เชรีรู้สึกแปลกใจนิดหน่อย ที่ยังเจอศีลธรรมพิลึกๆ ในตัวเอง<br>
«นี่ ผู้พิทักษ์ รู้จักฉันมั้ย?»<br>
เชรีปรากฏตัวต่อหน้าทั้งสอง จงใจคุยด้วยท่าทางที่ไร้การป้องกัน ราวกับสาวน้อยหลงทางอยู่ในราชวัง<br>
เพราะผู้พิทักษ์ทั้งสองสวมหน้ากากจึงอ่านสีหน้าไม่ได้ ไม่รู้ว่ากำลังทำสีหน้าตกใจหรือว่าอะไร<br>
«เจ้านายของฉันถูกลอบฆ่า เอ คนที่ฆ่ากิบลินคือพวกคุณสินะ?»<br>
ชายสวมหน้ากากทั้งสองไม่ตอบอะไร ไม่แม้แต่จะตั้งท่าโจมตีด้วยหอกใหญ่ในมือเลย<br>
«ฉันมีเรื่องที่อยากรู้... นี่ พูดอะไรหน่อยสิ»<br>
ทั้งสองแทบไม่มีทีท่าจะสนใจหรือตอบสนองเลย แต่จะถอยไปไม่ได้ ยังไงก็ต้องกลับไปหาด็อกเตอร์ให้ได้<br>
«นึกว่าอะไรซะอีก เป็นหนูที่น่ารักดีนี่นา ตุ๊กตาของกิบลินเรอะ»<br>
มีเสียงมาจากข้างหลัง ผู้ชายคนที่คุยกับราชินีเมื่อกี้น่ะเอง ทั้งซ้ายและขวามีผู้พิทักษ์คนใหม่มาด้วย เชรีคิดว่าคงจะมีปัญหาเพิ่มแล้ว แต่ก็นึกวิธีพลิกสถานการณ์ตอนนี้ขึ้นมาได้ เดี๋ยวเอาชายคนนี้เป็นตัวประกันและถามข้อมูลเอาดีกว่า ถ้าทำแบบนั้น ตุ๊กตาไม้แข็งทื่อพวกนี้คงยอมปริปากพูดซะที<br>
«ได้ตัวช่วยพอดีเลย»<br>
ชายคนนั้นรับหอกจากผู้พิทักษ์ข้างๆ และลงบันได<br>
เชรีจงใจหันหลังรอให้อีกฝ่ายเข้ามาใกล้ และกระโดดอ้อมไปข้างหลังผู้ชายคนนั้น และชักมีดจ่อคอผู้ชายคนนั้นทันที ชายคนนั้นทำอะไรกับความเร็วเหนือมนุษย์นี้ไม่ได้เลย เชรียึดหอกที่เขาถือไว้<br>
«โอะโอ๋ แบบนี้ก็แย่สิ»<br>
แต่ชายคนนั้นไม่มีท่าทีร้อนรน ถึงจะเป็นเรื่องแปลก แต่เรื่องนั้นก็อยู่นอกเหนือความสนใจของเชรี<br>
«คุณน่ะ เงียบๆ ไป ผู้พิทักษ์ ถ้าจะให้ไว้ชีวิตชายผู้นี้ละก็ ตอบคำถามฉันมาซะ»<br>
ผู้พิทักษ์ที่เพิ่มขึ้นมาเป็นสี่คน ไม่ตั้งท่าโจมตี เพียงแต่เงียบและจ้องมองมาเท่านั้น<br>
«ผู้พิทักษ์ไม่พูดอะไรหรอก เพราะเป็นเงาของราชาที่เป็นอมตะน่ะ»<br>
«ฉันบอกให้เงียบไง»<br>
เธอจ่อมีดที่คอใกล้เข้าไปอีก ถ้าเป็นคนปกติพอทำถึงขั้นนี้แล้ว จะน่าจะหวาดกลัว หัวใจเต้นแรงหรือเหงื่อออกซึ่งเป็นปฏิกิริยาของสิ่งมีชีวิตตามปกติ แต่ชายคนนี้ไม่มีสิ่งเหล่านั้นเลย เชรีเริ่มรู้สึกว่าสถานการณ์นี้ไม่ชอบมาพากลซะแล้ว<br>
«เรื่องที่จะคุยเนี่ย ถามราชาที่อยู่ที่นี่เอาก็ได้»<br>
คำสารภาพกะทันหันนั้นทำให้เชรีหัวเราะ<br>
«โกหกล่ะสินะ ยังไงซะราชาอมตะนั่นไม่มีทางจะตกอยู่ในเงื้อมมือฉันง่ายๆ อยู่แล้ว แค่มองท่าทีของผู้พิทักษ์ก็รู้แล้ว»<br>
«ที่ตำหนักของราชาแห่งนี้ไม่มีอะไรที่จะต้องหวาดกลัว และไม่ปล่อยให้ผู้ใดที่ล่วงรู้รอดไปได้ แม่ตุ๊กตาเอ๋ย จากนี้ฉันจะคุยกับเธอก็ได้ แต่อย่าคิดว่าจะมีชีวิตรอดออกไปจากที่นี่ก็แล้วกัน»<br>
«ทำเป็นใจแข็ง ดูสถานการณ์ให้ดีๆ ก่อนแล้วค่อยพูดเถอะ»<br>
เชรีบิดแขนของชายคนนั้นอย่างแรงด้วยมือข้างที่ไม่ได้ถือมีด<br>
แต่ชายคนนั้นเงียบโดยไม่แสดงสีหน้าเจ็บปวดเลย เชรีไม่รู้ระดับที่จะออกแรงให้พอดี พอเธอได้ยินเสียงข้อต่อของชายคนนั้นหลุดจึงคลายมือ<br>
«ท่าทางจะยังไม่เข้าใจสถานการณ์นะ งั้นฉันจะทำให้รู้เอง ตุ๊กตา»<br>
พอชายคนนั้นพึมพำปุ๊บ<br>
«ฆ่ามัน! แอคทิวีเลน»<br>
ผู้พิทักษ์คนหนึ่งตั้งท่าโจมตีพร้อมกับเสียงนั้น พริบตาเดียวก็แทงหอกไปที่ส่วนท้องของชายคนนั้นพร้อมกับเชรี ชายคนนั้นตายทันที พร้อมกับท้องของเชรีมีรูขนาดใหญ่<br>
«นี่มันอะไร...»<br>
ผู้พิทักษ์ดึงหอกกลับต่อหน้าเชรีที่แสดงสีหน้าประหลาดใจ พร้อมทั้งทิ้งร่างที่ตายแล้วของชายคนนั้นลงบันได<br>
«มนุษย์จักรกลที่มีร่างไม่มีวันตาย สมกับเป็นผลงานของด็อกเตอร์»<br>
ผู้พิทักษ์ที่สะบัดหอกเริ่มเปล่งเสียง บาดแผลนี้เพียงพอที่จะทำให้เชรีหยุดการทำงาน จะปล่อยให้การต่อสู้นี้ดำเนินต่อไปไม่ได้แล้ว ต้องหนีออกจากที่นี่ เชรีที่ได้ข้อสรุปจากการคิดเพียงชั่วพริบตานั้น ก็จะโดดแยกตัวออกมา<br>
«เพิ่งจะเริ่มเล่นกันเองนะ ตุ๊กตา»<br>
ผู้พิทักษ์จับขาที่กระโดดเอาไว้ แล้วฟาดลงกับพื้นดิน เธอลุกขึ้นอย่างรวดเร็ว แต่ก็เสียการทรงตัวเพราะเหยียบบนขั้นบันได<br>
ผู้พิทักษ์สองคนจับเชรีจากทั้งสองด้าน ถ้าเป็นปกติอาจจะสะบัดหลุดไปแล้ว แต่ตอนนี้เธอไม่มีแรง<br>
ผู้พิทักษ์คนที่สะบัดหอกเข้ามาใกล้ จับคางของเชรีแล้วพูด<br>
«เอาละ ตุ๊กตา เรามาค่อยๆ คุยกันเถอะ ราตรีนี้ยาวนานนะ»<br>
เชรีสังเกตว่าเสียงนั้นเหมือนกับผู้ชายคนที่น่าจะตายไปแล้วมาก<br>
|<br>
- จบ -<br>","ch11_d.swf","3391_001"
226,1,"ปี 2814 «ฆ่าตัวตาย»",1,"คนที่นอนอยู่บนเตียงพยาบาลนั้น หลับตาพริ้มราวกับกำลังอยู่ในห้วงนิทรา<br>
«จะไปจริงๆ หรือครับ? ท่านเรดเกรฟ»<br>
ผู้ที่ยืนอยู่ข้างเตียงนั้นคือชายสวมชุดขาว เด็กสาวที่เอนกายอยู่ไม่ตอบอะไร<br>
ความงดงามที่สมดุลของเธอนั้น ดูไม่รู้เลยว่าชราภาพมากแล้ว<br>
«ผมไม่อาจยอมรับการลาจากในรูปแบบเช่นนี้ได้ครับ»<br>
ชายชุดขาวกล่าวกับคนบนเตียง ราวกับกำลังขอร้อง<br>
«อย่าทำหน้าเศร้าเช่นนั้นสิ นี่ก็เพื่อช่วยอนาคตนะ ต้องมีใครสักคนที่ไป»<br>
«....ทราบแล้วครับ ขอให้ท่านปลอดภัย»<br>
เมื่อแพทย์ผู้ทำการผ่าตัดมาถึง ชายชุดขาวก็ถอยห่างจากเตียงด้วยท่าทีฝืนใจ<br>
ผู้ที่เอนกายอยู่บนเตียงก็คือเรดเกรฟ เป็นหญิงผู้ปกครองโลกที่ถูกเรียกว่า «ผู้สังเกตการณ์» หลังจากเธอปกครองโลกมนุษย์มาเป็นเวลากว่า 70 ปี เรดเกรฟก็ออกเดินทางครั้งสุดท้าย<br>
|<br>
ยุคสมัยแห่งสนธยา มนุษยชาติได้ถูกปลดปล่อยจากความหิวโหยและความเหนื่อยล้า และเพลิดเพลินกับความรุ่งเรืองจากความก้าวหน้าด้านจักรกลอัตโนมัติ ทว่า สิ่งนั้นได้หยุดการพัฒนาความรู้ของมนุษย์ ซ้ำยังส่งผลทำลายจิตใจของมนุษย์ไปพร้อมๆ กัน<br>
เหล่าเอ็นจิเนียร์ที่ปกครองโลกนั้น ไม่พอใจในความรุ่งโรจน์ที่พวกตนสร้างขึ้น บรรดา «นักวิทยาการ» ที่พยายามทำให้โลกใบนี้ดีขึ้นเหล่านั้น จึงทำการทดลองอย่างหนึ่ง พวกเขาสร้างมนุษย์ที่สามารถเพิ่มการควบคุมวิศวกรรมพันธุศาสตร์ขึ้นมาหลายร้อยชีวิต และในนั้นมีผู้ถูกเลือกมา 3 คนเป็นพิเศษเพื่อมอบนวัตกรรมใหม่ให้<br>
3 คนที่เกิดมานั้นถูกตั้งชื่อว่า กรายบัค, เมลคิออร์, เรดเกรฟ และเริ่มทำหน้าที่ในส่วนของแต่ละคน<br>
กรายบัคทำหน้าที่พัฒนาออโตมาต้าให้มีความประณีตซับซ้อนและใช้ประโยชน์ได้มากกว่าเดิม, เมลคิออร์ทำหน้าที่วิจัยเคโอเซียมที่เป็นสสารที่น่าจับตามองในฐานะแห่งกำเนิดพลังงานใหม่, คนสุดท้าย เรดเกรฟ ทำหน้าที่รับผิดชอบแผนงานปรับปรุงองค์ประกอบของสังคม<br>
กรายบัคนั้นเพิ่มพูนความรู้อันยอดเยี่ยม และมีความรักต่อออโตมาต้าอย่างลึกซึ้ง โลกในอุดมคติของเขานั้น มนุษย์ไม่ได้เป็นแค่ผู้เก็บเกี่ยวผลประโยชน์จากออโตมาต้า หากแต่เป็นโลกที่มนุษย์อยู่ร่วมกับออโตมาต้า หากทำแบบนั้นแล้ว โลกที่หยุดนิ่งนี้ก็คงจะมีการพัฒนาให้เห็นขึ้นมาบ้าง นั่นคือความคิดของกรายบัค<br>
เมลคิออร์กำเนิดขึ้นมาเพื่อการวิจัยโดยเฉพาะ หรือจะพูดว่าเป็นตัวตนที่เรียกได้ว่าเป็นบุตรของเคโอเซียมก็ได้ เมลคิออร์ทำการวิจัยเคโอเซียม ในฐานะที่เป็นพลังงานเกื้อหนุนรากฐานของสังคมเรื่อยมาโดยมีจุดประสงค์เพื่อชดเชยประสิทธิภาพและทำให้เกิดความปลอดภัยให้แก่เคโอเซียมมากขึ้น สำหรับเมลคิออร์แล้ว เคโอเซียมนั้นคือสิ่งที่ควรได้รับการยกย่องมากกว่ามนุษย์ และเป็นทุกอย่างของเขา<br>
เรดเกรฟนั้นแสดงพลังที่มีให้เห็นด้วยมุมมองที่ต่างจากอีกสองคน เรดเกรฟมักจะมองทุกอย่างด้วยมุมมองจากเบื้องบน หาจุดผิดพลาดแล้วจึงทำการแก้ไขจัดการเพื่อไม่ให้เกิดปัญหาขึ้นอีก การกระทำเช่นนั้นราวกับว่าเป็นทั้งแพทย์ และช่างที่คอยซ่อมเครื่องจักร มนุษย์เปรียบเสมือนเซลล์ที่สร้างโลก หากมีมะเร็งเกิดขึ้นก็ต้องกำจัดทิ้ง การยืนอยู่ ณ ตำแหน่งนั้นไม่มีที่ว่างให้อารมณ์ที่ไม่จำเป็น นั่นคือแนวคิดของเรดเกรฟ<br>
หลังจากทั้งสามคนกำเนิดขึ้นบนโลก กรายบัคและเมลคิออร์ต่างก็แสดงผลลัพธ์อันเจิดจรัสให้เห็นทันที โดยเฉพาะ «ออโตมาต้าที่มีปัญญา» ซึ่งกรายบัคเป็นผู้สร้างขึ้นมานั้น ถึงกับสามารถพูดได้เลยว่าเป็นการปฏิรูปความสัมพันธ์ใหม่ระหว่างออโตมาต้ากับมนุษยชาติเลยทีเดียว ส่วนเมลคิออร์เองก็ทำการวิจัยวิธีนำเคโอเซียมกลับมาใช้ใหม่ เป็นการวิจัยที่สามารถเปิดประตูสู่ยุคใหม่ได้สำเร็จ จนสามารถสร้างชื่อให้กับทั้งสองคน<br>
ทางด้านเรดเกรฟนั้น ได้ วิถีทางที่เธอปฏิบัตินั้นไม่สามารถแปลงเป็นผลสัมฤทธิ์ได้ รวมทั้งไม่เคยได้รับการประเมินมาเป็นเวลานานแล้ว การปกครองสังคมนั้น หากเทียบกับการประดิษฐ์หรือการวิจัยแล้ว ต้องใช้เวลานานกว่าจะมองเห็นผลลัพธ์<br>
|<br>
ทั้งสามมักจะมารวมตัวกัน แลกเปลี่ยนความคิดเห็นเกี่ยวกับการงานและงานวิจัยอยู่เสมอ ทั้งสามถูกเชื่อมโยงเข้าด้วยกัน ด้วยความรู้สึกว่าเป็นพวกเดียวกันในฐานะผู้ที่ถูกเลือก และความรู้สึกที่ว่ามีแค่สามคนนี้เท่านั้นที่จะสามารถเกิดโลกใหม่ได้<br>
«การวิจัยนั่นเป็นอย่างไรบ้าง เมลคิออร์ ที่ก่อนหน้านี้เคยพูดว่าการใช้เคโอเซียมเพื่อสังเกตการณ์โลกทับซ้อนน่ะ»<br>
กรายบัคยกชาขึ้นดื่มพลางถามขึ้น ทั้งสามคนสนทนากันอยู่ในสวนหลังบ้านของกรายบัค สวนนี้มีออโตมาต้าที่แสนประณีตของกรายบัคเป็นผู้ดูแลได้อย่างสมบูรณ์แบบ สัมผัสด้านความงามของกรายบัคนั้นเหนือกว่าอีกสองคน เขาเป็นทั้งผู้สร้าง ทั้งศิลปินที่รังสรรค์ความงามสมบูรณ์แบบ<br>
«เริ่มขั้นตอนใหม่แล้วล่ะ ทิ้งแนวคิดสังเกตการณ์ไปแล้ว มีความรู้ใหม่น่ะ»<br>
เมลคิออร์ตอบไปราวกับพึมพำอยู่คนเดียวโดยไม่สบตา เมลคิออร์ที่ดูเยาว์วัยกว่าอีกสองคนนั้น ไม่คุ้นเคยกับการที่ต้องพบปะผู้คนสักเท่าไหร่ กับสองคนที่อยู่ด้วยกันมาเหมือนพี่น้องตั้งแต่เด็ก ก็มีท่าทางแบบนั้น ทั้งสามอายุเข้าใกล้สามสิบแล้ว แต่ก็ไม่มีริ้วรอยใดเลยแม้แต่นิด ราวกับหนุ่มสาววัยแรกรุ่น<br>
«ความรู้ใหม่เหรอ?»<br>
เรดเกรฟตั้งคำถามราวกับจะมองทะลุ เรดเกรฟมีสีหน้ายิ้มแย้ม รูปร่างภายนอกของเธอนั้นงดงามอย่างไร้ที่ติ และสีหน้าที่สมบูรณ์ เธอผู้ถือกำเนิดมาเพื่อการเมืองซึ่งเป็นหัวใจของประชาชนนั้น มีความสามารถในการควบคุมจิตใจของคน<br>
«เคโอเซียมเป็นสิ่งที่รวมความเป็นไปได้ เป็นอนุภาคที่ผนึกความเป็นไปได้ไว้ในฐานะพลังงาน วิธีใช้งานมันในตอนนี้ก็เป็นแค่แหล่งพลังงานที่มีประโยชน์ มีประสิทธิภาพสูงที่สุด และไม่เป็นอันตราย»<br>
«เรื่องนั้นใครๆ ก็รู้ ออโตมาต้าที่นี่ทุกตัวก็ขยับได้ด้วยเคโอเซียมนะ»<br>
กรายบัคพูดด้วยน้ำเสียงทักท้วง<br>
«สถานะที่ไม่ได้ถูกเลือกนอกจากสิ่งรวมความเป็นไปได้ หรือก็คือหากทำให้มันอยู่ในแนวโน้มที่จะสะสมสิ่งที่มีสถานะที่อยู่ตรงช่องว่างระหว่างมีและไม่มีแล้วล่ะก็ ต้องเกิดสิ่งที่เป็นไปไม่ได้ขึ้นบนโลกนี้แน่»<br>
เมลคิออร์พูดต่อไปราวกับพึมพำอยู่คนเดียว ด้วยท่าทางไม่รู้สึกถึงการประชดประชันของกรายบัค<br>
«ไม่ค่อยเข้าใจเท่าไหร่นะ ยกตัวอย่างให้ฟังได้ไหม?»<br>
เรดเกรฟพูดออกมาอย่างซื่อตรงกับความรู้สึกของตนเอง<br>
«เธอเข้าใจเรื่องที่ว่าโลกนี้เต็มไปด้วยความเป็นไปได้ไหม?»<br>
«แน่นอน»<br>
เมลคิออร์หน้าแดงใส่เรดเกรฟที่ตอบกลับมาด้วยรอยยิ้มให้กับคำถามแปลกๆ เขาก้มมองพื้นแล้วพูดต่อ<br>
«สมมติว่าน้ำชาถ้วยนี้น่ะ ถ้าปล่อยเอาไว้มันก็จะเย็นลง ถ้าจะให้ย่อรายละเอียด ก็สามารถพูดได้ว่าเอนโทรปี้จะต้องเพิ่มมากขึ้น แต่ว่าปรากฏการณ์ที่ดูเหมือนเอนโทรปี้เพิ่มขึ้นนั้น ก็คือสิ่งที่เรามองเห็นหลังจากการสะสมความเป็นไปได้ในปริมาณมหาศาลแค่นั้นแหละ ต่อให้เป็นเรื่องปกติธรรมดาที่ไม่สามารถเปลี่ยนแปลงได้ ก็มีข้อยกเว้นอยู่ในความเป็นไปได้ที่เป็นอนันต์นั่นเช่นกัน ซึ่งก็หมายความว่า โลกที่น้ำชาอุณหภูมิ 80 องศาถ้วยนี้จะกลายเป็น 70 องศาในอีก 10 นาทีให้หลังเป็นเรื่องธรรมดา แต่หากเป็นโลกทับซ้อนไร้ขีดจำกัดล่ะก็ ต้องมีโลกที่น้ำชาในอีก 10 นาทีให้หลังจะมีอุณหภูมิเดือดถึง 100 องศาอยู่แน่»<br>
เรดเกรฟพูดเร็วขึ้นเรื่อยๆ ด้วยสีหน้าเฉยชา<br>
«ถ้าจะพูดให้เข้าใจง่ายๆ สมมติว่าทอยลูกเต๋าทั้งหมดหนึ่งหมื่นครั้ง จะต้องมีโลกไหนสักโลกที่ออกหน้า 6 ทุกครั้ง แบบนั้นล่ะ»<br>
กรายบัคช่วยอธิบาย<br>
«ใช่ โลกนั้นน่ะ ต้องมีอยู่ที่ไหนสักแห่งแน่ๆ แล้วเราก็สามารถใช้เคโอเซียมเลือกโลกใบนั้นได้»<br>
«ยอดเยี่ยมจริงๆ โลกที่มีแต่ความเป็นไปได้สินะ»<br>
กรายบัคหัวเราะพลางทำท่าตกใจจนเกินควร<br>
«เราสามารถเลือกโลกที่อยากให้เป็นได้จากการผลักไสความเป็นไปได้อันไร้ค่าไปยังโลกอื่น»<br>
«แต่ว่าการจะเลือกสิ่งใดสิ่งหนึ่งออกมาจากความเป็นอนันต์น่ะ จำเป็นต้องใช้พลังงานไม่ใช่เหรอ?»<br>
เรดเกรฟถามคำถามออกไป<br>
«อื้ม ข้อมูลทีได้มาก็คือพลังงานนั่นแหละ พลังงานเป็นสิ่งจำเป็นในการสังเกตการณ์แล้วเลือกออกมา เรื่องนั้นยังมีความคิดอีกอย่าง ...แต่ยังพูดตอนนี้ไม่ได้»<br>
อยู่ดีๆ เมลคิออร์ก็เงียบลงอย่างเศร้าสร้อย<br>
«อย่างนี้นี่เอง เป็นมุมมองที่ยอดเยี่ยมสมเป็นเมลคิออร์ น่าสนใจมาก ข้าเองอาจจะช่วยอะไรได้บ้างก็เป็นได้ จะขอมาเมื่อไหร่ก็ได้เลยนะ»<br>
กรายบัคบีบหัวไหล่ของเมลคิออร์ที่อยู่ดีๆ ก็ดูเศร้าลงด้วยท่าทีใจกว้าง<br>
«อื้ม»<br>
ทันทีที่เมลคิออร์กล่าวคำนั้น<br>
«จะกลับแล้วนะ»<br>
กล่าวดังนั้นแล้วก็ลุกขึ้นจากเก้าอี้อย่างรีบเร่ง<br>
«แล้วเจอกันนะ เมลคิออร์»<br>
«อ..อื้ม»<br>
เมลคิออร์เดินออกไปโดยไม่สบตากับเรดเกรฟที่กล่าวลาเลย<br>
|<br>
บนโต๊ะที่เหลือกันอยู่แค่สองคนนั้น กรายบัคกุมมือของเรดเกรฟแล้วพูดว่า<br>
«พักนี้ดูไม่ค่อยสดชื่นเลยนะ»<br>
«เหรอ? ก็ปกติดีนะ เธอเองเถอะ รู้สึกว่าพักนี้จะไม่ค่อยกระตือรือร้นกับการประกาศผลงานใหม่เลยนะ»<br>
«เข้มงวดจังนะ ที่จริงก็พักอยู่น่ะ ถึงจะเฝ้าตามหาความสำเร็จทุกปีๆ แต่ก็ไม่ได้ออกมาสมบูรณ์แบบเสมอไปหรอก»<br>
«เมลคิออร์เองก็ดูจะมีเรื่องกลุ้มอยู่นะ พรสวรรค์ของพวกเธอจะหมดลงแค่นี้หรือไงกัน?»<br>
เรดเกรฟหัวเราะอย่างเย้าแหย่<br>
«อะไรกัน ยังหรอกน่า ถึงการวิจัยชิ้นต่อไปของเมลคิออร์จะเป็นเรื่องน่าตกใจก็เถอะ แต่เป้าหมายต่อไปของฉันก็ไม่แพ้กันหรอก»<br>
«เรื่องอะไรเหรอ? เล่าให้ฟังหน่อยสิ?»<br>
«ออโตมาต้าที่มีความสามารถในการสร้างน่ะ ไม่ใช่แค่ปัญญา เป็นออโตมาต้าที่มีพลังสร้างสรรค์สิ่งใหม่ๆ ได้»<br>
«ไปไกลน่าดูเลยนะ แต่จะมีคนต้องการออโตมาต้าแบบนั้นด้วยเหรอ?»<br>
«ก็เพื่อเธอด้วยแหละนะ ต่อให้เป็นประชากรระดับล่าง หากมีการชี้นำจากออโตมาต้าที่มีความสามารถวิเคราะห์และมีเป้าหมายเพิ่มพูนความรู้ใหม่ๆ แล้วล่ะก็ แค่พริบตาเดียวก็เปลี่ยนโลกให้เสถียรได้แล้ว งานพี่เลี้ยงเด็กของเธอก็ไม่จำเป็นอีก»<br>
«อยากให้ฉันตกงานสินะ เธอนี่ชอบพูดอย่างกับว่าเกลียดมนุษย์เลย พวกเราเองก็เป็นมนุษย์นะ»<br>
เรดเกรฟตั้งใจจะรับลูกแบบล้อเล่นไป แต่สายตาของกรายบัคยังคงจริงจังอยู่แบบนั้น<br>
«เธอถูกสร้างขึ้นมาแบบนั้นไง เพื่อให้รักประชาชน»<br>
«จะบอกว่าเธอไม่ใช่งั้นเหรอ?»<br>
«ยังไงพวกเรามันก็เป็นแค่ «ของ» ที่ถูกสร้างขึ้น ฉันรักออโตมาต้า แบบเดียวกับที่เธอรู้สึกรักประชาชนนั่นแหละ»<br>
«คิดว่าความรู้สึกแบบนั้นจำเป็นสำหรับเครื่องจักรเหรอ?»<br>
«ระบบที่ช่วยแก้ปัญหาน่ะ มีประโยชน์อยู่พอควรนะ»<br>
«อย่างนั้นก็แล้วไป»<br>
เรดเกรฟจูบกรายบัค<br>
|<br>
หลังจากนั้น ผ่านไปยี่สิบปี การปกครองของเรดเกรฟก็เห็นผล ผู้ชี้นำผู้งดงามได้มอบความมีชีวิตชีวาให้กับโลก ผู้คนคิดว่า วันเวลาที่แสนสงบที่ได้รับจากเรดเกรฟนั้นจะยั่งยืนชั่วนิรันดร์ รอยร้าวแรกของความสงบสุขนั้น ก็คือรายงานชิ้นหนึ่งที่ส่งถึงเรดเกรฟ รายงานนั้นเขียนเอาไว้ว่า<br>
«นักวิทยาการเครื่องจักรอัจฉริยะกรายบัค ฆ่าตัวตาย»<br>
ถึงจะไม่ค่อยได้เจอกันกันประจำอย่างสมัยรุ่นๆ แล้ว แต่ความตายของชายหนุ่มผู้ซึ่งสามารถกล่าวได้ว่ามีความสัมพันธ์กันอย่างประหลาดลึกซึ้งราวพี่น้องนั้น สร้างความสะเทือนใจให้เรดเกรฟอย่างมาก<br>
«รายงานฉบับนี้ไปถึงเมลคิออร์ด้วยไหม?»<br>
เรดเกรฟเอะใจจึงมองไปยังเลขานุการ<br>
«กำลังตรวจสอบอยู่ครับ ท่านน่าจะอยู่ที่ห้องวิจัยแน่นอน แต่พวกหนังสือพิมพ์ต่างประโคมข่าวกันยกใหญ่ คิดว่าท่านเมลคิออร์ก็อาจจะทราบแล้วก็เป็นได้ครับ»<br>
งานของเมลคิออร์นั้นไม่ได้กระตือรือร้นเช่นดังก่อน นอกจากการออกแถลงวิทยานิพันธ์แบบขอไปทีแล้ว ส่วนมากจะเอาแต่หมกตัวอยู่ในห้องวิจัย<br>
«งั้นเหรอ เข้าใจละ»<br>
สาเหตุที่เหินห่างจากทั้งสองคนนั้น คือการที่เป้าหมายการวิจัยและการประดิษฐ์ของพวกเขานั้นมาถึงทางตัน และความพึงพอใจที่งานของตนเดินหน้าไปด้วยดี ก็เป็นอีกสาเหตุหนึ่ง<br>
ทว่า พวกตนนั้นไม่เคยกังวลเรื่องสุขภาพทั้งร่างกายและจิตใจเลยแม้แต่ครั้งเดียว แล้วกรายบัคที่ตนรู้จักจะเลือกหาทางฆ่าตัวตายอย่างนั้นหรือ<br>
คำถามนี้วนเวียนอยู่ในหัวของเรดเกรฟ<br>
«ฉันมีเรื่องจะต้องคุยกับผู้รับผิดชอบหน่วยรักษาความสงบ ช่วยติดต่อให้ด้วย»<br>
เรดเกรฟกล่าวดังนั้นกับเลขานุการ แล้วลุกจากที่นั่ง<br>
|<br>
- จบ -<br>","ch23_a.swf","2814_001"
119,1,"«พบพาน»",1,"ทหารหนุ่มหน้าใหม่คุยกับเจ้าหน้าที่<br>
«ได้รับการตรวจแล้วรึยัง?»<br>
เจ้าหน้าที่จ้องและดูสิ่งที่อยู่ภายในกรง<br>
«ครับ ตรวจแล้ว เป็นแค่แมวครับ»<br>
«ถ้า C.C. ล่ะก็อยู่ในห้องพัฒนายุทธภัณฑ์ เวลานี้เธอจะอยู่ที่นั่น»<br>
กรุนวัลด์ที่ได้รู้เส้นทางไปจนถึงตึกพัฒนาของกรมทหารก็มุ่งหน้าไปที่นั่นพร้อมกับถือกรงที่มีไอน์อยู่ข้างใน<br>
|<br>
«จากท่านโลเฟนเหรอ?»<br>
คนที่ได้รับกรงนั้นคือ เอ็นจิเนียร์ที่ทำงานอยู่ในห้องพัฒนายุทธภัณฑ์ มีชื่อติดอยู่บนเสื้อทำงานว่า C.C. เธอเป็นวิศวกรหญิงอายุยี่สิบกว่าสวมแว่นตา<br>
«ไปนะ ส่งของให้แล้ว»<br>
«เดี๋ยวสิ! เธอ!»<br>
ทหารใหม่หน้าตาไม่รับแขกวางกรงลงและรีบจากไป<br>
«อะไรกันเนี่ย...»<br>
ในกรงมีแมวขนสลวยแลดูสุขภาพดี พอเปิดจดหมายที่แนบมาพร้อมกับกรง ก็มีข้อความจากโลเฟน<br>
C.C. จึงเปิดขึ้นมาดู<br>
«มันเป็นวัตถุดิบที่น่าสนใจนะ จะวิจัยดูก็ได้»<br>
ในจดหมายเขียนเพียงเท่านี้<br>
เดิมทีคนที่รับผิดชอบหน่วยยุทธภัณฑ์คือโลเฟน ในระยะแรกที่ก่อตั้งกรมทหาร เขาได้แสดงพลังแห่งการสร้างสรรค์นั้นที่นี่ บางครั้งเธอก็ได้รับการติดต่อบ้าง แต่นี่เป็นครั้งแรกที่มีของส่งมาถึง<br>
«ก็ไม่ค่อยเข้าใจเท่าไหร่ แต่อาจจะมีอะไรก็ได้ละมั้ง»<br>
แมวที่อยู่ในกรงร้องเหมียว และตะกุยประตูกรงดังแกร๊กๆ<br>
«จะปล่อยออกมาเดี๋ยวนี้ล่ะ รอหน่อยนะ เดี๋ยวจะเอาอาหารมาให้»<br>
เธอวางกรงลงบนพื้น และหยิบนมกับจานมา พอเปิดกรง แมวก็กระโดดออกมา<br>
«อย่าซนให้มากนักนะ เพราะที่นี่มีของเยอะแยะเลยน่ะ»<br>
พอพูดได้ดังนั้น C.C. ก็วางแมวลงและกลับไปที่โต๊ะทำงานของตัวเอง<br>
เธอทิ้งให้แมวเลียนมในจานต่อไปเรื่อยๆ แต่พอไม่มีใครอยู่มันก็เงยหน้าขึ้นและสำรวจบริเวณรอบๆ<br>
|<br>
ไอน์มาถึงจุดหมายอย่างปลอดภัย จึงเบาใจขึ้นมาเล็กน้อย เธอกระวนกระวายว่าจะถูกเด็กหนุ่มคนนั้นฆ่าตายอย่างทรมานแล้วซะอีก แต่ยังไงซะก็เป็นอิสระแล้ว ต้องหาเบาแสะเกี่ยวกับอัญมณีให้พบ คราวนี้จะต้องเคลื่อนไหวโดยไม่ให้บุคคลอันตรายพบ เธอตัดสินใจเช่นนั้น<br>
เพียงแต่จะออกตามหาอัญมณีสุ่มสี่สุ่มห้าไม่ได้ ต้องค่อยๆ สำรวจสถานการณ์ไปทีละนิดเท่านั้น ไอน์คิด<br>
ยามค่ำคืนเธอจะเล็ดลอดสายตาคนและมองสิ่งของหลายๆ อย่างในนั้น<br>
พื้นที่ก่อสร้างของกรมทหาร มีอาคารอยู่หลากหลาย นอกจากตึกวิจัยที่ไอน์อยู่ ยังมีหอพักอยู่สองตึก มีพื้นที่ออกกำลังกายอยู่ระหว่างกลาง ไกลออกไปยังมีอาคารสูงอยู่อีกหลายอาคาร มันยืนตระหง่านราวกับสำรวจพื้นที่แห่งนี้<br>
ที่นี่ต่างจากการใช้ชีวิตอยู่ในป่า แต่เธอก็รู้ว่ามีมนุษย์มากมายที่อาศัยอยู่ที่นี่ ในระหว่างที่เดินไปมาในอาคารแต่ละหลังก็เจอคนบ้าง แต่ร่างนี้ของเธอถูกคนอื่นเห็นได้ยาก ถึงจะถูกเจอก็ไม่มีใครใส่ใจ ถ้าไม่ใช่ร่างนี้ก็คงจะแอบเข้ามาแบบนี้ไม่ได้หรอก นี่คงจะเป็นการชี้นำของท่านยาย ไอน์รู้สึกทราบซึ้ง แต่ในความเป็นจริง ถ้าเธอพบอัญมณีตอนที่อยู่ในร่างนี้ก็เอากลับไปไม่ได้ ตั้งแต่มาอยู่ที่นี่เธอก็ไม่เคยกลับร่างเดิมเลยสักครั้ง ไอน์รู้สึกกังวลเล็กน้อย<br>
|<br>
«แมวนี่มันอะไรน่ะ?»<br>
บ่ายวันหนึ่ง ตอนที่ไอน์กำลังพักอยู่บนที่นอนในห้องพัฒนาก็ได้ยินเสียงคนคุยกัน<br>
«แมวที่ท่านโลเฟนส่งมาให้ค่ะ»<br>
C.C.กำลังตอบคำถามของวิศวกรที่อาวุโสกว่า<br>
«ท่านโลเฟนเหรอ? เป็นเรื่องแปลกจริงๆ คิดว่าคนคนนั้นจะไม่สนใจสัตว์เป็นพิเศษเสียอีก»<br>
«ในจดหมายบอกว่าเป็นวัตถุดิบที่น่าสนใจน่ะค่ะ»<br>
«วัตถุดิบ? สงสัยแกจะเลอะเลือนแล้วมั้ง»<br>
«เป็นแมวจริงๆ สินะคะ?»<br>
«จะลองผ่าพิสูจน์มั้ยล่ะ»<br>
ไอน์มีปฏิกิริยาต่อคำพูดของช่างคนนั้น เธอตั้งท่าจะหนี แต่ก็ถูกจับได้ในทันที เธอต่อต้านแต่เพื่อหลีกเลี่ยงการใช้ความรุนแรง เธอจึงอยู่นิ่งๆ<br>
เขาเอาหน้าเข้าใกล้ไอน์ที่ถูกจับ และจ้องเธอเขม็ง<br>
«ล้อเล่นใช่มั้ยคะ!? หยุดเถอะค่ะ เจ้าหน้าที่บาร์เดม!»<br>
C.C.คว้าตัวไอน์กลับมาจากวิศวกรที่ดูเหมือนจะเป็นหัวหน้า<br>
«ก็แค่แมวเองนี่นา เอาเถอะ ไว้คราวหน้าจะลองถามดูแล้วกัน»<br>
«ให้ตายสิ... นี่ ตั้งชื่อเจ้าว่าอะไรดีนะ?»<br>
«อย่าตั้งชื่อนะ เดี๋ยวจะรักมัน พอถึงเวลากำจัดจะมีปัญหา»<br>
ช่างที่ดูเหมือนเป็นหัวหน้าของ C.C. พูดและกลับไปประจำหน้าที่<br>
«ช่วยไม่ได้เนอะ น้องเหมียวไร้ชื่อ แต่เอาไว้ฉันจะคิดชื่อให้นะ»<br>
C.C.ลูบหัวแล้ววางไอน์ลงกับพื้น<br>
|<br>
คืนหนึ่งที่มีแสงจันทร์ เมื่อไอน์ลืมตาก็รู้สึกว่าตนเองกลับร่างเดิมที่ไม่ได้กลับมาเสียนาน เธอลองคิดว่าถ้ากลับร่างเดิมตอนที่ยังอยู่ในกรงจะเป็นยังไงนะ แต่ก่อนอื่นทำสิ่งที่มีแต่ร่างนี้เท่านั้นถึงจะทำได้ดีกว่า เธอจึงเริ่มเคลื่อนไหวทันที การเดินไปมาด้วยร่างเปลือยนี่ก็น่าอายจริงๆ โชคดีที่ C.C.มักง่ายวางชุดทำงานทิ้งอยู่ในห้องนี้ ไอน์สวมมันและออกจากห้อง<br>
ไอน์ตัดสินใจจะไปพบคนที่น่าจะให้ความร่วมมือด้วย ถึงจะรู้ว่าอัญมณีอยู่ในที่แห่งนี้ก็ตาม แต่ก็ไม่แน่ใจว่าตนเองจะสามารถนำมันกลับมาได้ด้วยตัวคนเดียวหรือไม่<br>
โลเฟนที่ส่งตนมายังที่แห่งนี้ ซึ่งจ่าหน้าถึง C.C. โลเฟนจะต้องคิดว่าถ้าเป็น C.C.จะต้องให้ความร่วมมือแน่<br>
ไอน์ค่อยๆ ตรงไปยังหอพักของเจ้าหน้าที่ เธอมาอยู่หน้าห้องที่เขียนชื่อของ C.C. โชคดีที่ไม่เจอใครระหว่างทาง<br>
พอเคาะประตู สักพัก C.C. ก็ส่งเสียง<br>
«ใครน่ะ? มาเวลาแบบนี้»<br>
«เอ่อ ฉัน คือว่า แมว...แมวสินะคะ เอ๊ะ ใช่แมวรึเปล่านะ?»<br>
ไอน์ร้อนร้นที่นึกวิธีอธิบายตัวเองไม่ออก<br>
«หา เดี๋ยวเถอะ อย่ามาเล่นบ้าๆ ตอนกลางคืนนะ»<br>
C.C.เปิดประตูดังแกร๊ก ตรงนั้นมีเด็กผู้หญิงใส่ชุดทำงานของตนยืนอยู่<br>
«ธะ เธอเป็นใครน่ะ?»<br>
C.C.ถามขึ้นพร้อมกับสวมแว่น บนใบหน้าฉายแววไม่ไว้วางใจ<br>
«คือว่า ฉันคือน้องเหมียวไร้ชื่อน่ะค่ะ แต่จริงๆ แล้วชื่อไอน์นะคะ»<br>
ขณะพูดเธอก็ชี้ไปที่หูของตนเอง<br>
«เอ๊ะ เลิกล้อเล่นซะทีเถอะ»<br>
C.C.ดึงหูของไอน์<br>
«โอ๊ยยย»<br>
ไอน์น้ำตาซึม เพราะถูกดึงหูอย่างแรง<br>
«อ๊ะ ขอโทษ จริงเหรอเนี่ย...? ...เข้ามาก่อนสิ»<br>
C.C.เชื้อเชิญไอน์เข้ามาในห้อง ห้องดูเรียบมาก ไม่ค่อยเหมือนห้องผู้หญิงเท่าไหร่<br>
«มนุษย์แมว? โลเฟนทำอะไรเนี่ย คงไม่ใช่จับคนกับแมวมารวมกัน...»<br>
«เอ่อ คือว่า จะอธิบายให้นะคะ»<br>
ไอน์เล่าเรื่องเดียวกับที่เคยเล่าให้โลเฟนฟัง<br>
«อย่างนี้นี่เอง»<br>
พ่อของ C.C กับโลเฟนเป็นศิษย์อาจารย์กัน เพราะพ่อตายไป จึงเอ็นดู C.C. เหมือนหลานของตนเอง และไม่ว่าอะไรโลเฟนก็รับได้หมด เธอเองรู้จักนิสัยประหลาดนั้นดี<br>
«ได้เจอโลเฟนเนี่ย โชคดีจังนะ»<br>
«นั่นสิคะ นี่จะต้องเป็นการชี้นำของท่านยายแน่ๆ เลย»<br>
«แหมจะว่าไป สิ่งมีชีวิตที่มีสติปัญญาที่มาจากอีกโลกนึงก็วิเศษนะ ไม่คิดว่าจะได้มาพูดคุยกันด้วยแบบนี้นะเนี่ย แต่...»<br>
«แต่?»<br>
«เท่าที่ฉันรู้ โลกที่มีสิ่งมีชีวิตแบบเธอไม่มีอยู่ในบันทึกเลย รายงานตกหล่นรึไงนะ»<br>
ไอน์รู้สึกโล่งใจเล็กน้อย ที่ C.C. ดูจะต้อนรับอย่างดีและคิดถึงเรื่องของไอน์<br>
«ถ้าหากว่าอัญมณีที่เธอพูดถึงคือคอร์ละก็ จะเอามาคืนให้ได้รึเปล่าก็ไม่รู้นะ แต่ว่าจะให้ความร่วมมือเท่าที่ทำได้ละกัน»<br>
«ขอบคุณมากเลยค่ะ»<br>
«ฉันเพิ่งจะเคยเห็นสิ่งมีชีวิตที่มีอารยธรรมจากโลกอื่นนี่แหละ เพื่อเป็นการแลกเปลี่ยนขอฟังเรื่องอื่นๆ ด้วยนะ อ๊ะ เดี๋ยวขอดูตอนที่กลับร่างเป็นแมวหน่อยแล้วกัน!»<br>
«อ๊ะ ค่ะ คิดว่าจะกลับเป็นเหมือนเดิมตอนที่พระอาทิตย์ขึ้นนะคะ»<br>
«จริงอ่ะ! คืนนี้หลับไม่ได้แล้วสิ อ๊ะ ขอบันทึกภาพได้เปล่า?»<br>
C.C. ไปหาของที่อยู่ในส่วนลึกของห้อง<br>
ไอน์รู้สึกโล่งอกจากใจจริงที่ C.C. จะให้ความช่วยเหลือ เมื่อรอได้สักพัก C.C. ไม่มีทีท่าจะกลับมา เธอจึงนอนบนเตียงในห้องนอนที่อยู่ข้างๆ<br>
«เจอแล้วๆ ถ้าแค่มีเจ้านี่ละก็...อ้าว หลับซะแล้ว...»<br>
C.C.ที่กลับมาพร้อมเครื่องมือที่เรียกว่าเรคอร์ดเดอร์ ก็มองไอน์ที่หลับไปอย่างละเหี่ยใจ และนั่งลงบนเตียง<br>
«คงจะเหนื่อยสินะ โลเฟนเนี่ยส่งวัตถุดิบวิจัยชั้นยอดมาให้ซะด้วย»<br>
ขณะพูด C.C.ก็ลูบผมของไอน์ที่กำลังหลับเหมือนเด็ก<br>
|<br>
หลังจากวันนั้น C.C.ก็พาไอน์ในร่างแมวเดินไปด้วย ต่อให้ตอนกลางวันเป็นแมว แต่จะให้ป้วนเปี้ยนไปมาในสถานที่สำคัญที่เอ็นจิเนียร์ดูแลอยู่ก็ไม่ได้<br>
«ลองมองดูนู่นนี่ไปรอบๆ กับฉันสักพักนะ ถ้ารู้อะไรก็บอกด้วยล่ะ»<br>
C.C. พูดกับไอน์เช่นนั้น แต่เธอไม่อาจจะคุยโต้ตอบได้ จึงได้แต่พยักหน้าเท่านั้น<br>
มีอยู่ครั้งหนึ่ง C.C.พาไอน์เข้าไปในสิ่งก่อสร้างที่เรียกว่าแฮงการ์<br>
«ที่นี่คือที่ที่พวกฉันฝ่ายยุทธภัณฑ์ ใช้ซ่อมคอร์เวตต์น่ะ อ๊ะ คอร์เวตต์ก็คือยานพาหนะลำนั้น เราจะนั่งมันแล้วไปในใจกลางน้ำวนน่ะ เคยเห็นรึเปล่า?»<br>
C.C.กระซิบให้ไอน์ที่นั่งอยู่บนไหล่ฟัง<br>
ตรงนั้นมี «กอนโดล่าสีดำ» ที่เคยเห็นในป่า<br>
ไอน์ลงจากไหล่ของ C.C. และวิ่งไปทางกอนโดล่านั่นอย่างรวดเร็ว<br>
«อย่าไปไกลมากนะ ไอน์»<br>
มีผู้ชายคุยอยู่กับช่างที่อยู่ข้างๆ กอนโดล่าด้วย ไอน์เคยเห็นเขา ดูจากเครื่องแบบแล้วก็รู้ได้ทันทีว่าไม่ใช่เอ็นจิเนียร์ เธอเดินเข้าไปใกล้เพื่อยืนยันให้แน่ใจ<br>
ชายคนนั้นคือชายหนุ่มที่ได้พบในค่ำคืนนั้น<br>
|<br>
เหล่าผู้นั่งกอนโดล่าสีดำวิ่งไปในป่าด้วยความเร็ว และพลังที่ไม่เคยเห็นมาก่อน -- ดาบแสง หรือเครื่องมือที่ยิงลูกศรที่มองไม่เห็นซึ่งปล่อยประกายไฟและเสียงในเวลาเดียวกัน เป็นต้น -- ทำให้เหล่านักรบแห่งป่าตายไปคนแล้วคนเล่า<br>
ไอน์คิดว่า «ถึงแม้จะมีพลังเพียงเล็กน้อย แต่พลังของเธออาจจะมีประโยชน์ก็ได้» จึงมุ่งหน้าไปสู่สนามรบที่อยู่รอบๆ อัญมณี ทว่านั่นเธอสำคัญตัวผิดไป เหล่านักรบแห่งป่าต่างพากันล้มลงต่อหน้าไอน์คนแล้วคนเล่า ไอน์ที่ทำอะไรไม่ได้เพราะความกลัวก็แข็งทื่ออยู่บนต้นไม้ใหญ่<br>
เมื่อการต่อต้านของเหล่านักรบแห่งป่าจบลง เหล่าผู้นั่งกอนโดล่าก็ใช้เครื่องมือประหลาดล้อมรอบอัญมณีไว้<br>
ไอน์ที่ไม่สามารถทำอะไรได้จึงได้แต่มอง และถูกพวกผู้ชายพบ เธอจึงซ่อนตัวอย่างรวดเร็ว แต่ก็ถูกกราดยิง เธอจึงตกจากกิ่งไม้ที่สูญเสียสมดุลไป ถึงไอน์จะตัวเบาแค่ไหน ถ้าตกลงมาจากตำแหน่งนี้ก็ใช่ว่าจะไม่เป็นอะไร ร่างกายปะทะกิ่งไม้เล็กบางจนดังกร็อบแกร็บ ความเร็วค่อยๆ เพิ่มขึ้น ใกล้ถึงพื้นดินแล้ว ตอนที่เธอทำใจจะรับแรงกระแทกก็มีใครบางคนรับตัวเธอเอาไว้<br>
«เด็กนี่นา»<br>
ไอน์ไม่เข้าใจคำพูดนั้นเลย แต่ใบหน้าที่ถอดหน้ากากออกนั้น มันฝังลึกอยู่ในความทรงจำของเธอ<br>
«มีอะไรเหรอ ฟรีดริช»<br>
กองหลักของผู้นั่งกอนโดล่าสีดำที่อยู่ห่างออกไปเรียกเขา<br>
«ไม่เป็นไร ไม่อันตรายหรอก แค่เด็กน่ะ»<br>
«อย่าประมาทล่ะ มันจะทำอะไรก็ไม่รู้ ฆ่าทิ้งจะดีกว่านะ»<br>
«ถ้าจะให้ฆ่าโดยไม่มีเหตุผลเนี่ย ฉันไม่ทำหรอก»<br>
เขาพึมพำและวางไอน์ลงตรงโคนต้นไม้ ชายหนุ่มทำมือทำไม้เหมือนจะบอกไอน์ที่ไม่เข้าใจคำพูดของเขาว่า «ให้อยู่นิ่งๆ»<br>
«อยู่เฉยๆ นะ ถ้าไม่เคลื่อนไหวก็ไม่มีใครทำอันตรายเธอ อีกเดี๋ยวพวกเราก็ไปแล้ว»<br>
เธอรู้สึกราวกับเวลาได้หยุดเดินไปช่วงเวลาหนึ่ง ไอน์จ้องมองชายหนุ่มเขม็ง<br>
«ฟรีดริช อยู่ไหนน่ะ? เราจะถอนกำลังแล้วนะ»<br>
«เออ จะไปเดี๋ยวนี้ล่ะ»<br>
«อย่าขยับนะ ฉันไม่ได้ตั้งใจจะทำร้ายเธอ»<br>
หลังจากกำชับครั้งสุดท้าย ฟรีดริชก็จากไป<br>
และแล้วอัญมณีก็ถูกช่วงชิงไปจากป่า<br>
|<br>
ความโกรธความอับอายและความคิดถึงผสมปนเปกันในหัวใจของไอน์<br>
เพียงแต่เธอรู้สึกว่ามีอารมณ์อีกอย่างต่างจากพวกนั้นรวมอยู่ด้วย<br>
ที่เธอได้พบเขาอีกครั้งแบบนี้ ช่างน่าดีใจยิ่งกว่าอะไรทั้งหมด<br>
|<br>
- จบ -<br>","ch12_d.swf","3385_003"
129,1,"ปี 3389 «สู่ศึกตัดสิน»",1,"หลังจากการประชุมตามกำหนดของเหล่าผู้บัญชาการกองทัพจัดขึ้น มิเลียนเรียกเบิร์นฮาร์ทไปที่ห้องของตน<br>
«ใกล้จะถึงเวลาแล้วสินะ»<br>
เบิร์นฮาร์ทยืนพิงกำแพงฟังมิเลียนพูดขึ้น<br>
«ใช่»<br>
มิเลียนพูดอึกๆ อักๆ บนโซฟา ในมือข้างหนึ่งถือเหล้าอยู่<br>
«คำอธิบายของฝ่ายวางแผน จะเชื่อได้จริงๆ เหรอ»<br>
«พวกเรามีแต่ต้องเชื่อเท่านั้น»<br>
มิเลียนกระดกเหล้าเข้าปากอึกใหญ่<br>
«แปลว่าทุกอย่างจะจบลงด้วยแผนนี้สินะ»<br>
เบิร์นฮาร์ทเอ่ยขึ้น ความเงียบปกคลุมอยู่สักพัก<br>
«ดิ อายคือจุดเชื่อม <โนด> ที่ใหญ่ที่สุดในบรรดาน้ำวนซึ่งก่อความโกลาหลไปทั่วทั้งหมด จากการคำนวณของพวกนั้น ดูเหมือนว่า...ถ้าทำลายดิ อายได้ น้ำวนอื่นก็จะหายไปด้วย...»<br>
มิเลียนเอ่ยขึ้นราวกับพูดกับตัวอง<br>
«เลิกพูดเรื่องแผนได้แล้ว สุดท้ายพวกเราก็ได้แต่ออกไปสู้เท่านั้น ถ้าอยากพิสูจน์นักก็รอหลังจากแผนการสำเร็จแล้วกัน เก็บคอร์ทั้งสองพร้อมๆ กัน แถมต้องทำในเวลาเดียวกันเลยด้วยใช่ไหมล่ะ»<br>
«เห็นว่าจำลองการทดลองแผนการมาหลายครั้งแล้ว»<br>
มิเลียนดื่มเหล้าอีกครั้ง<br>
«ถ้าทดลองบนโต๊ะแล้วได้ผล ก็ไม่เห็นต้องกังวลเลยนี่ ถ้าแผนล้มเหลว เดี๋ยวก็เริ่มใหม่อีกครั้งอยู่ดี»<br>
«ให้ล้มเหลวแบบกองร้อย E อีกรอบเหรอ... กว่าจะฟื้นกองร้อยขึ้นมาใหม่ มันใช้เวลานะ»<br>
มิเลียนเอ่ยชื่อกองร้อยซึ่งเคยไปเผชิญหน้ากับดิ อาย ครั้งแรก และอันตรธานหายไปทั้งหมด<br>
«...แต่ว่า จะบอกว่าเพราะมีการเสียสละครั้งนั้นนั่นแหละ ถึงได้แผนการคราวนี้มาก็ได้»<br>
มิเลียนพูดใหม่อีกครั้ง เป็นความจริงที่จากความตายของทหารเหล่านั้น แผนการเพิ่มความแข็งแกร่งให้กองทัพจึงเกิดขึ้น เมื่อได้ความพินาศของกองร้อย E เป็นบทเรียน แต่ละกองร้อยจึงมีการโยกย้ายตำแหน่ง แล้วเพิ่มการเกณฑ์ทหารเป็นปีละ 2 ครั้ง ทำให้มีทหารหนุ่มเข้ากองทัพมากขึ้น ทหารรุ่นเก่าที่ยังคงเหลือได้เป็นผู้บัญชาการทหารหนุ่มเหล่านั้น กองทัพจึงมีขนาดใหญ่ขึ้นมาก<br>
«แปลว่าต่อไปตาพวกเราแล้วไงล่ะ»<br>
เบิร์นฮาร์ทคว้าแก้วเหล้าบทโต๊ะซึ่งมิเลียนรินไว้ให้ตนขึ้นมา<br>
«ต้องทำให้มันจบลงให้ได้»<br>
«อือ»<br>
เบิร์นฮาร์ทพูดแล้วกระดกแก้วเหล้าขึ้น<br>
|<br>
ในพักการช่วงฝึกซ้อมรบ ซึ่งกองทัพเรียกว่า «การทดลองรบแบบปฏิบัติจริง» ฟรีดริชเข้ามาทักเบิร์นฮาร์ท ช่วงตอนฝึกจะใช้สนามด้านนอกฝึก แต่ช่วงพักทุกคนจะกลับเข้ามาพักในอู่เก็บคอร์เว็ทท์<br>
«ถ้าทุกอย่างจบลงแล้ว จะเอาไง»<br>
ฟรีดริชสังกัดกองร้อย B แม้บางครั้งจะถูกส่งไปฝึกทหารหน้าใหม่ แต่เมื่อมีแผนการรบ เขาจึงกลับมาอุทิศตนให้หน้าที่ของตนในกองร้อย<br>
«ไม่รู้สิ จบแล้วค่อยคิดแล้วกัน»<br>
เบิร์นฮาร์ทตอบพลางถอดเครื่องแบบออก ฟรีดริชยังคงอยู่ในชุดปฏิบัติการ<br>
«จะกลับประเทศดูไหม ได้ยินว่าจะฟื้นฟูเมืองกันด้วยนะ»<br>
«ตามใจนายเถอะ»<br>
เบิร์นฮาร์ทตอบอย่างไม่แยแส ก่อนเริ่มลงมือซ่อมบำรุงปืน<br>
«เบิร์นฮาร์ทจะเอาไงเล่า»<br>
ฟรีดริชถามด้วยทีท่าหงุดหงิด<br>
«การต่อสู้ยังไม่จบ อย่าคิดไปไกล»<br>
«ใครๆ ก็ต้องคิดถึงอนาคตทั้งนั้นแหละ เดี๋ยวมันก็ต้องมาถึง»<br>
«ก่อนอื่นก็ช่วยคิดถึงแต่การต่อสู้ในอีกข้างหน้านี้เถอะ»<br>
ฟรีดริชห่อไหล่ด้วยสีหน้ายอมแพ้<br>
«เข้าใจแล้ว ถ้าจบแล้วไว้มาคุยกันใหม่นะ»<br>
ฟรีดริชแบกปืนของตนขึ้น คิดจะกลับไปที่กองร้อย แต่จู่ๆ ฟรีดริชก็หันหลังกลับมา บิดตัวค้างไว้พร้อมพูดพลางชี้นิ้วสั่งว่า<br>
«นายควรจะสนุกกับชีวิตให้มากกว่านี้อีก นี้เป็นคำเตือนในฐานะครอบครัว»<br>
«แทนที่จะห่วงเรื่องของฉัน ไปห่วงเรื่องกองร้อยของตัวเองให้มากกว่านี้เถอะ ไม่มีเวลาแล้ว»<br>
เบิร์นฮาร์ทตอบโดยที่ไม่สบตาของฟรีดริช<br>
«ให้ตายสิ»<br>
ฟรีดริชโบกมืออย่างเบื่อหน่าย แล้วหายลับไป<br>
|<br>
กองทัพซ้อมรบหลายต่อหลายครั้ง การเก็บคอร์ในเวลาเดียวกันนั้นทุกอย่างขึ้นอยู่กับการกะเวลา หากเก็บคอร์ได้ไม่พร้อมกัน คอร์ที่ยังเหลืออยู่จะผลิตคอร์ข้างที่หายไปขึ้นใหม่ หากเป็นเช่นนั้น พวกเขาจะต้องติดอยู่ในอีกฝั่งดั่งเช่นกองร้อย E ตลอดกาล เหล่าเอ็นจิเนียร์ผลิตเครื่องมือที่ใช้เพื่อการนี้ ทดลองซ้ำแล้วซ้ำเล่า<br>
พวกมิเลียน เบิร์นฮาร์ทในกองร้อย D แล้วฟรีดริชในกองร้อย B ต่างก็ต้องซ้อมรบปฏิบัติจริงด้วยกำหนดการหลายอย่าง เพื่อการเก็บคอร์ให้ได้ในเวลาเดียวกัน<br>
|<br>
พื้นที่ซ้อมรบประกาศแผนการซ้อมล้มเหลว ทันใดนั้นผู้สังเกตการณ์ประจำกองร้อย D รอสโซ่ กลับเข้ามาในพื้นที่ซ้อมรบพร้อมกับตะคอกเสียงดังลั่น<br>
«ไอ้บ้าที่ไหนเป็นคนเตรียมเครื่องควบคุม!»<br>
รอสโซ่ตะคอกอย่างเกรี้ยวกราดใส่ผู้สังเกตการณ์หญิง บีบคอจนตัวเธอลอยขึ้น<br>
«แกกล้าเดินเครื่องควบคุมเดินเครื่องขนานโดยไม่ทดสอบก่อนงั้นเหรอ!»<br>
«ขอโทษค่ะ»<br>
«จะฆ่าฉันรึไง ทำตามขั้นตอนด้วยสิว้อย!»<br>
รอสโซ่ผลักผู้สังเกตการณ์หญิงออก เขวี้ยงหน้ากากทิ้งแล้วกลับไปที่อู่<br>
«ล้มเหลวอีกแล้ว»<br>
มิเลียนชำเลืองมองความวุ่นวายจากพวกเอ็นจิเนียร์เริ่มจากรอสโซ่ แล้วหันไปทักเบิร์นฮาร์ท ข้างมิเลียนยังมี สปาร์คส์ ผู้บังคับบัญชากองร้อย B อยู่ด้วย<br>
«อัตราการสำเร็จต่ำไป เครื่องมือก็เอาแน่เอานอนไม่ได้ การเก็บคอร์ในเวลาเดียวกันมันยากเกินไปตั้งแต่แรกแล้ว»<br>
คอร์ทั้งสองอยู่ใจกลางแกนโลกใบอื่น การสื่อสารจึงน่าจะเป็นไปไม่ได้ การเก็บคอร์ในเวลาเดียวกัน จึงทำได้ด้วยเครื่องมือที่รอสโซ่เป็นคนคิดค้นขึ้นมาเท่านั้น<br>
«เท่าที่ทดลองกันมา คลาดเคลื่อนนานที่สุดเท่าไหร่»<br>
เบิร์นฮาร์ทถามถึงเวลาคลาดเคลื่อนในการเก็บคอร์ของกองร้อย B และ D<br>
«คลาดเคลื่อนมากที่สุดคือ 8 ชั่วโมง คลาดเคลื่อนน้อยกว่า 2 ชั่วโมงมีแค่ 12 ครั้ง ใน 12 ครั้งมีของวันนี้อีก 3»<br>
สปาร์คส์ตอบคำถามของเบิร์นฮาร์ท เครื่องเดินเครื่องขนานช่วยทดแทนการเก็บคอร์คลาดเคลื่อนกันได้เพียง 2 ชั่วโมงเท่านั้น<br>
«ไม่ไหวเลยนะ»<br>
มิเลียนเอ่ยขึ้น<br>
«พวกฝ่ายวางแผน พูดอะไรเกี่ยวกับจัดการการคลาดเคลื่อนจากการซ้อมนี้รึยัง»<br>
«ช่างเถอะ มีแต่ต้องทำอยู่ดี แม้โอกาสจะน้อยแต่ก็ต้องลงมือเท่านั้น»<br>
สปาร์คส์พูดเพื่อเปลี่ยนอารมณ์<br>
«เฮ้ย พวกนาย ไปเตรียมตัวที่อู่ซะ ไปเตรียมอุปกรณ์กันใหม่!»<br>
มิเลียนออกคำสั่งกับทหารหนุ่มฝ่ายสนับสนุนที่ยืนลนลานอยู่รอบๆ อู่ พวกเขาเองก็กลับไปที่อู่เช่นกัน<br>
|<br>
ในที่สุดการซ้อมรบก็จบลง เวลาล่วงเลยมาถึงช่วงก่อนเริ่มปฏิบัติการจริงอีก 1 สัปดาห์ จึงมีการจัดงานเลี้ยงสังสรรค์ดื่มกินกันทั้งกองทัพ กลางฮอลล์ซึ่งธงประจำกองทัพถูกเชิญขึ้น มีสมาชิกเกือบทั้งกองทัพรวมตัวกันอยู่ อาหารหรูหราหลากหลายชนิดเรียงรายอยู่บนโต๊ะ เหล้าสุราก็มีพร้อมสรรพ เหล่าเอ็นจิเนียร์ที่ไม่เคยมาร่วมทานข้าวเองก็มาเข้าร่วมด้วย<br>
บรรยากาศทั่วทั้งงาน อบอวลไปด้วยความรื่นเริงผสมปนเปด้วยความปลื้มปิติกับความกังวลใจก่อนถึงคราวสงคราม<br>
«ไม่อยากจะเชื่อว่าต้องเป็นกองหนุน»<br>
อาชิบัลท์หันไปบ่นกับเบิร์นฮาร์ท ในศึกครั้งนี้ กองร้อย A ถูกถอดออกนอกวงโดยสมบูรณ์แบบ แน่นอนว่าเป็นเพราะคิดเผื่อแผนการล้มเหลวด้วย<br>
«นายควรจะดีใจที่โชคดีนะ»<br>
เบิร์นฮาร์ทชนแก้วกับอาร์ชิบัลท์แล้วตอบ<br>
«ก็นะ ฉันก็ไม่ได้ว่าอะไรหรอก แต่พวกหนุ่มๆ มันโมโหกันน่ะสิ»<br>
«ให้ไปฟังเรื่องอัตราการสูญเสียที่คาดการณ์ไว้สิ เดี๋ยวก็คิดกันได้เองว่าโชคดีแล้วที่เป็นกองหนุน»<br>
«ถูกเผงเลย»<br>
อาร์ชิบัลท์เปลี่ยนเรื่อง<br>
«ผลจากการจำลองการรบ ดูเหมือนว่าจะไม่ได้หอมหวานนักหรอก»<br>
«ช่วยไม่ได้ เป็นแผนการพิเศษนี่ แต่ก็หนีไม่ได้แล้วล่ะ ถึงตาของพวกเราแล้ว»<br>
«ฉันขออวยพรให้นายโชคดีนะ»<br>
«อืม ขอบใจ»<br>
|<br>
เมื่อเบิร์นฮาร์ทแยกออกตัวออกจากอาร์ชิบัลท์แล้ว จึงตามหามิเลียนต่อ แล้วก็พบชายร่างยักษ์นั่งอยู่กับรอสโซ่หน้าโต๊ะบาร์<br>
«ไม่เคยเห็นมาก่อนเลยแฮะ»<br>
เบิร์นฮาร์ทเดินไปข้างตัวมิเลียน แล้วร้องทัก<br>
«กำลังดื่มอวยพรให้แผนการสำเร็จอยู่ พวกเราเป็นสหายร่วมรบกันไม่ใช่รึไง»<br>
รอสโซ่ซึ่งอยู่ถัดไปจากมิเลียนเป็นคนตอบ<br>
«พูดอีกก็ถูกอีก»<br>
«ชนแก้วกันเถอะ เบิร์นฮาร์ท ขออวยพรให้แผนการสำเร็จกับกองร้อย D กลับมาปลอดภัย»<br>
รอสโซ่ชูแก้วขึ้นราวกับจะเล่นตลก ทั้งสามคนจึงชนแก้วกัน<br>
«โอ้ ลาห์มมาแล้ว ไว้คุยกันใหม่นะ มิเลียน»<br>
รอสโซ่จากไปเมื่อพบลาห์ม<br>
«เป็นการจับคู่ที่แปลกเหลือเกิน»<br>
«ครั้งสุดท้ายแล้วนี่ ปฏิบัติการณ์ครั้งนี้เอาชีวิตเข้าแลกเลยนะ เลยกะจะลองพูดเปิดอกกันดูหน่อย»<br>
«งั้นเหรอ»<br>
«แผนการสุดท้าย ถ้าเป็นสเตอร์ลิงจะพูดว่ายังไงกัน»<br>
มิเลียนพูดกับเบิร์นฮาร์ทหลังจากบุ้ยคางไปทางภาพเหมือนซึ่งแขวนอยู่บนกำแพงของผู้บัญชาการสเตอร์ลิง ผู้บัญชาการกองทัพคนแรก<br>
«ไม่รู้สิ อาจจะหัวเราะแล้วบอกว่า 'เข้ามาตายซะสิ แต่ตายพร้อมกับชัยชนะนะ' ไม่ใช่รึไง»<br>
«ฮ่าฮ่าฮ่า พอพูดแบบนั้นแล้ว ทางนี้ค่อยใจเย็นหน่อย»<br>
«ถึงจะเป็นพ่อที่ชอบพูดอะไรบ้าๆ แต่ก็เกลียดไม่ลงหรอก»<br>
เบิร์นฮาร์ทหันไปทางภาพเหมือนของสเตอร์ลิงพร้อมกับชูแก้วขึ้น<br>
|<br>
«สนุกเต็มที่ลงรึยัง เบิร์นฮาร์ท ครั้งสุดท้ายแล้วนะ»<br>
ฟรีดริชเดินเซเข้ามาหาเบิร์นฮาร์ทจนเกือบจะชน ดูเหมือนจะดื่มเข้าไปหนักพอสมควร จนดูยืนไม่มั่นคง<br>
«ดื่มหนักเกินไปแล้วนะ ฟรีดริช»<br>
มิเลียนเอ่ยขึ้นด้วยท่าทางเบื่อหน่าย<br>
«อะไรกัน แค่จะสอนวิธีการดื่มให้พวกหนุ่มๆ เท่านั้นเอง อ้าว ทำเกินไปหรอกเหรอ»<br>
ตามริมกำแพงมีทหารหนุ่มหลายนายเมานอนสลบอยู่ ส่วนใหญ่เหมือนจะแข่งกันดื่มมา<br>
«อย่าทำทหารเสียคนก่อนสงครามสิ»<br>
เบิร์นฮาร์ทเองก็เอ่ยขึ้นด้วยสีหน้าเบื่อหน่าย<br>
«อะไร แค่นี้จิ๊บๆ ไม่ได้ให้ฝืนอะไรสักหน่อย มั้ง อืม... แล้วนายสองคนทำอะไรกันอยู่»<br>
«พูดถึงสเตอร์ลิงอยู่ จู่ๆ ก็นึกถึงขึ้นมา»<br>
«อ้อ เรื่องพ่อเหรอ ศึกสุดท้ายแล้วนี่น้า...»<br>
ฟรีดริชหันไปทางภาพเหมือนพลางพึมพำขึ้น แล้วจู่ๆ เขาก็ปีนบาร์ขึ้นไปยืนตะโกนก้อง<br>
«เฮ้ย! ทหารทั้งหลาย! จะรุ่นเก่าหรือรุ่นใหม่ก็ไม่สน มารวมกันตรงนี้ที!»<br>
เสียงของฟรีดริชสะท้อนก้องทั่วฮอลล์ จึงบังเกิดความเงียบกริบชั่วขณะหนึ่ง<br>
«ขอดื่มให้พ่อ สเตอร์ลิงคนที่สร้างกองทัพนี้ขึ้นมา เอ้า ชูแก้วขึ้นมา!»<br>
เหล่าทหารที่เริ่มเมาได้ที่ นำโดยทหารรุ่นเก่าและพวกฟรีดริชเริ่มมารวมตัวกันหน้าภาพเหมือน<br>
«พวกฉันถูกพ่อเก็บมา จึงได้มาที่นี่ ถ้าไม่มีสเตอร์ลิง พวกฉันก็ไม่ได้มาอยู่ที่นี่ ขอสาบานต่อหน้าพ่อและพวกพ้องที่ตายไป! ต้องชนะน้ำวนให้ได้!»<br>
เสียงไชโยโห่ร้องของเหล่าทหารสะท้อนกึกก้องปฐพี เหล่าทหารรุ่นเก่าที่ซาบซึ้งเรื่องนี้ดีก็ยังเหลืออยู่หลายคน<br>
«สเตอร์ลิงจงเจริญ! กองทัพจงเจริญ!»<br>
แก้วถูกชูขึ้นสูงพร้อมกับเสียงโห่ร้องก่อนสงคราม<br>
«กองทัพจงเจริญ!»<br>
ประโยคนั้นดังลั่นฮอลล์ซ้ำแล้วซ้ำเล่าไม่หยุด<br>
|<br>
- จบ -<br>","ch13_d.swf","3389_000"
139,1,"ปี 3389 «แมว»",1,"«หุบแขนเข้า ถ่ายน้ำหนักไปที่ขาข้างที่ก้าวออกมารอตอบสนอง ท่อนบนคอยระวังอย่ายกไรเฟิลขึ้น»<br>
ฟรีดริชยืนอยู่ด้านหลังแถวทหารใหม่ สอนวิชาการยิงปืน<br>
«อย่าเหนี่ยวไกด้วยนิ้วอย่างเดียว จำความรู้สึกตอนจับกระบอกปืนไว้ด้วย»<br>
เขาสอนเรื่องพื้นฐาน และคอยชี้แนะอยู่ด้านหลังให้แต่ละคนในข้อควรระวังยิบย่อย<br>
หลังจากการฝึกยิงปืนจบ ฟรีดริชเอ่ยขึ้นต่อหน้าทุกคน<br>
«การฝึกกับพวกนาย วันนี้เป็นวันสุดท้ายแล้ว ในตอนนี้»<br>
เหล่าทหารฝึกหัดฮือฮา<br>
«แผนที่เขาลือกันตอนนี้เหรอครับ แผนดิ อายที่ว่า....»<br>
ท่ามกลางทหารฝึกหัดรุ่นที่ 21 ซึ่งยังอ่อนเยาว์ เด็กหนุ่มคนหนึ่งผู้ดูเป็นผู้นำถามเขา<br>
«อืม ก็ประมาณนั้นแหละ เดี๋ยวก็มีคนมาบอกพวกนายเองมั้ง»<br>
ข่าวลือเรื่องอีกไม่นานกองทัพจะปฏิบัติการรบกับน้ำวนครั้งใหญ่ที่สุดซึ่งเรียกว่า ดิ อาย แพร่ระบาดในหมู่ทหารฝึกหัดหนุ่ม ฟรีดริชซึ่งเป็นหัวหน้ากองร้อย B อยู่ด้วย ย่อมรู้เรื่องนั้นอยู่แล้ว<br>
«ครูฝึกก็จะเข้าร่วมด้วยเหรอครับ»<br>
«แน่อยู่แล้วสิ ระดับอาวุโสอย่างฉันต้องไปอยู่แล้ว»<br>
«เอ่อ กลับมาอย่างปลอดภัยด้วยนะครับ ต้องกลับมานะครับ»<br>
ทหารฝึกหัดหนุ่มคนอื่นบอกฟรีดริชด้วยเสียงกังวลใจ<br>
«ต้องเป็นแบบนั้นอยู่แล้ว เหมือนเดิมนั่นแหละ ไม่ต้องห่วง»<br>
|<br>
หลังจากฟรีดริชรับตำแหน่ง ครูฝึกทหาร <ลานิสตา> ก็ผ่านมาพอสมควรแล้ว ตอนแรกเขายอมทำเพราะโดนบังคับ แต่ไม่รู้เพราะถูกใจเขาหรืออย่างไร เหลือเวลาก่อนเริ่มแผนการอีกแค่ไม่นาน เขาก็ยังมาดูทหารฝึกหัดจนถึงท้ายที่สุด<br>
ในบรรดาครูฝึกในปัจจุบัน ส่วนใหญ่มีแต่ทหารอาวุโสซึ่งได้รับบาดเจ็บไม่ก็เกษียณอายุแล้วมารับหน้าที่ แต่ฟรีดริชนั้นได้รับอนุญาตรับหน้าที่ต่อด้วยความสมัครใจของตน เนื่องจากเขาเชื่อว่า กองทัพจะเข้มแข็งขึ้นได้ ขึ้นอยู่กับการฝึกทหารให้เป็นนักรบผู้เก่งกาจ<br>
แต่ว่าตอนนี้ทหารหนุ่มที่เขาฝึกฝนยังไม่มีใครพอใช้การได้สักคน จากแผนการครั้งนี้ เขาไม่มีเวลาพออีกแล้วก่อนจะข้ามไปอีกฝั่ง คราวนี้เขารู้สึกทั้งเหงาระคนโล่งใจ<br>
เหล่าทหารหนุ่มหยอกล้อกันแล้วเติบโตขึ้นเหมือนนักเรียนธรรมดา ฟรีดริชมองพวกเด็กๆ เหล่านั้นแล้วครุ่นคิด<br>
|<br>
กองร้อย B ซึ่งฟรีดริชสังกัดอยู่ หลังจำลองการรบจริง ก็ยุ่งขึ้นมาถนัดตา ที่ฐานบัญชาการกองทัพ มีอาคารซ้อมรบขนาดค่อนข้างใหญ่ไว้ให้ใช้ฝึกซ้อมรบ อาคารนั้นตามปกติจะให้ใช้ซ้อมรบตามกำหนดการ และให้ทหารใหม่มาใช้ นอกเหนือจากนั้นยังไว้ใช้ทดลองอาวุธใหม่ หรือยานพาหนะได้ด้วย แต่ว่าแผนการคราวนี้มีเหตุผลอื่นจึงจำเป็นต้องจำลองการรบจริง จึงได้ต่อเติมอาคารฝึกซ้อมเพิ่มเติมอีกขนานใหญ่ ลงทุนทุกอย่างไปกับการซ้อมรบครั้งนี้<br>
น้ำวน ขนาดยักษ์ซึ่งถูกเรียกว่า ดิ อาย นั้น มีคอร์ 2 คอร์ทั้งยังมีโครงสร้างเฉพาะตัว คอร์ทั้งสองจะฟื้นฟูพลังให้กันและกัน ดังนั้นจะต้องทำลายคอร์ทั้งสองพร้อมๆ กันในเวลาเดียว แผนการรบจึงซับซ้อนขึ้น มีการซ้อมรบบ่อยครั้งเพื่อความแม่นยำ<br>
|<br>
ฟรีดริชพึ่งเสร็จจากการจำลองการรบครั้งที่ 20 ขณะที่เขากำลังจะกลับไปที่อู่ซึ่งกลายเป็นที่พักผ่อนไปแล้ว ก็สะดุดตาคนคุ้นเคยในกองร้อย F ที่กำลังเปลี่ยนมาเป็นกองสนับสนุน<br>
«โอ้ ไอแซค สบายดีไหม»<br>
กองร้อย F เองก็กำลังจะกลับไปที่อู่เหมือนกัน ทั้งสองจึงเดินไปคุยไปด้วยกัน<br>
«ครับ ครูฝึกฟรีดริช เรื่อยๆ ดี»<br>
ไอแซครูปร่างบึกบึนขึ้นกว่าตอนที่พึ่งเข้ากองมาใหม่ๆ ดูอกผายไหล่ผึ่งสมกับเป็นทหาร<br>
«สมาชิกในกองร้อย F ประกาศแล้วเหรอ»<br>
«มีผมกับเอวา แล้วก็เลออน อาเบล กรุนวัลด์ เคนครับ»<br>
พวกเขาทหารรุ่นที่ 13 - 15 เข้าประจำการในกองที่กำลังขาดคน เป็นวัยที่ออกไปปฏิบัติการรบจริงหลายต่อหลายครั้ง ในที่สุดก็ได้สังกัดกองร้อย<br>
«ก็ สมเกียรติดีนี่ ฝึกบ่อยๆ อย่าประมาทล่ะ»<br>
«พวกผมก็พร้อมรบเต็มแล้วครับ ไม่ด้อยไปกว่าทหารประจำนายอื่นหรอก»<br>
«มั่นใจดี ถ้ามุ่งมั่นได้ขนาดนั้นก็พอแล้ว»<br>
ทหารฝึกหัดที่ได้ประจำการมีน้อยกว่าที่คิด กองร้อย ซึ่งเป็นกองสนับสนุนก็ฝึกซ้อมรบล่วงหน้าเผื่อเวลามีปัญหาเกินขึ้นเช่นกัน พวกเขาก็จะร่วมเดินทางข้ามน้ำวนมาด้วยเหมือนกัน แต่ว่าทหารหนุ่มอย่างพวกเขาไม่ควรถูกเลือกมาเป็นกองหนุนเลย<br>
«การต่อสู้ที่ฟากโน้น มีโอกาสชนะรึเปล่าครับ»<br>
ไอแซคถามด้วยเสียงต่ำกว่าปกติเล็กน้อย คงระวังไม่ให้ใครมาคิด สำหรับคนไม่ได้เรื่องอย่างเขากำลังดูถูกอยู่หรือเปล่า<br>
«พูดให้มันดีๆ หน่อย ต้องมีอยู่แล้วสิ»<br>
ฟรีดริชคัดค้านพลางหัวเราะร่า ทั้งกองทัพต่างก็รู้ดีว่าครั้งนี้คงจะการต่อสู้ที่ยากลำบาก จากห้องวางแผนการรบ การซ้อมรบที่ถูกเรียกว่า การจำลองการรบจริงนี้ยังไม่มีโอกาสสำเร็จเกิน 40% เสียที<br>
«...แล้วก็ ต่อให้พวกฉันล้มเหลว ก็ยังมีพวกนายอยู่ เพราะงั้นไม่มีปัญหาหรอก»<br>
«ถ้าเล่นมุกล่ะก็ ไม่ขำเลยนะครับ»<br>
«พูดจริงน่ะ ตัวเลขมันก็เป็นตัวเลข จะซ้อมกันเท่าไหร่ ทุกคนก็รู้ความจริงดี แต่เวลาที่ต้องทำ เดี๋ยวก็จะมาถึงแล้วล่ะ สำหรับพวกฉัน คือแผนการครั้งต่อไปนี่แหละ»<br>
«รับทราบครับ»<br>
«กองหนุน ฝากด้วยนะ»<br>
«ครับ»<br>
ทั้งสองแยกกันหน้าทางเข้าอู่<br>
|<br>
พระอาทิตย์ลาลับขอบฟ้า พระจันทร์มาแทนที่ การซ้อมจึงจบลง ระหว่างการซ้อมถึง 4 ครั้งในวันนี้ มีเพียงครั้งเดียวเท่านั้นที่สำเร็จ จากการประชุมหลังการซ้อมระหว่างกองร้อย B D F กับหัวหน้าหมวดขึ้นไป และเอ็นจิเนียร์ประจำหมวด สุดท้าย พวกเขาก็พบความจริงอันโหดร้ายว่า ต้องมีทหารเสียสละมากขึ้น หรือไม่ก็ติดตั้งอุปกรณ์ที่มีประสิทธิภาพมากขึ้นเท่านั้น เพื่อให้แผนสำเร็จในเวลาเดียวกัน<br>
เหล่าทหารที่ถูกฝึกฝนมาอย่างหนักนั้นหาได้กลัวตายเพื่อหน้าที่ แต่สำหรับฝ่ายผู้บังคับบัญชาอย่างฟรีดริช ซึ่งเป็นฝ่ายออกคำสั่งนั้น เป็นความจริงที่น่าหนักใจเหลือเกิน<br>
|<br>
หลังจากประชุมเสร็จสิ้น ฟรีดริชยังอยู่ที่อู่เพื่อบำรุงรักษาอาวุธ ตอนเขากำลังจะเปลี่ยนชุดก่อนจะกลับ เอ็นจิเนียร์สาวคนหนึ่งมาหาเขา ไฟในอู่อันกว้างขวางเริ่มดับลง เหลือคนอยู่แค่ไม่กี่คนเท่านั้น<br>
«ขอเวลาเดี๋ยวได้ไหมคะ»<br>
«อะไร C.C. เหรอ วันนี้ไอน์ไม่มานะ»<br>
เอ็นจิเนียร์สาวผู้สวมแว่นตา เจ้าของแมวซึ่งติดเขาอย่างหนัก<br>
«ไม่ใช่ค่ะ อ๊ะ จะไม่เกี่ยวก็ไม่เชิง... พอมีเวลาไหมคะ»<br>
C.C. ดูลนลานอย่างมาก เขาไม่รู้สาเหตุนั้น<br>
«ก็พอได้นะ»<br>
«อยากคุยเรื่องรอสโซ่ค่ะ เกี่ยวกับเครื่องควบคุมคอร์ที่มีฟังก์ชั่นเดินเครื่องขนาน»<br>
«เขาเป็นพวกเอ็นจิเนียร์ไม่ใช่เหรอ คนที่แปลกๆ น่ะ ฉันจะรู้เรื่องไหมล่ะเนี่ย»<br>
ฟรีดริชพูดไปเปลี่ยนเสื้อผ้าไปด้วย เขาถอดรองเท้าบูทออก แล้วถอดเสื้อเครื่องแบบสกปรกออกด้วย<br>
«เครื่องมือเดินเครื่องขนาน เขาสร้างออกมาได้ประณีตมากเลย ส่วนที่นิวเคลียสใช้การส่งผ่านคลื่นควอนตัมก็เป็นไอเดียสุดยอดเลย แต่ไม่รู้อยากจะเพิ่มระดับความเสถียรรึไง ถึงได้มีเครื่องตรวจระยะทางที่สั้นที่สุด...»<br>
«ช่วยสรุปประเด็นให้หน่อยได้ไหม»<br>
ฟรีดริชตอบ ดูหงุดหงิดที่ C.C. พูดจ้อไม่หยุดแบบไม่ยอมสบตาเขา<br>
«อ๊ะ ขอโทษทีค่ะ เอ่อ ที่อยากจะพูดก็คือ ในอุปกรณ์ที่ติดตั้งไปด้วย อาจจะมีบางอย่างนอกจากเครื่องมือเดินเครื่องขนานที่ใช้สำหรับแผนการครั้งนี้ด้วย แต่ฉันไม่เข้าใจว่ามันมีความหมายอะไรนี่สิ...»<br>
«เรื่องนั้น ไปถามรอสโซ่โดยตรงไม่ดีกว่าเหรอ»<br>
ฟรีดริชหันหลังเปลี่ยนเสื้อ เขาเปลี่ยนกางเกง ถอดแจ็คเก็ตออก มือควานหาเสื้อตัวใหม่<br>
«จริงๆ แล้วฉัน เคยลองไปหลอกถามอ้อมๆ ดูแล้ว แต่ดันทำพลาด ตอนนี้เลยโดยหน่วยเครื่องมือกีดกันอยู่ค่ะ»<br>
«ปรึกษาหัวหน้ารึยัง ถ้าเป็นพฤติกรรมที่เสี่ยงต่อปัญหาน่ะ พวกเอ็นจิเนียร์เองก็มีกฎให้กำจัดเหมือนกันไม่ใช่เหรอ»<br>
«เรื่องนั้น มีเหตุผลที่ทำไม่ได้ค่ะ... เอ่อ เอ่อ ในกองทัพที่จะไปน้ำวน มีคุณคนเดียวที่ฉันรู้จัก...»<br>
ใบหน้าของ C.C. แดงเรื่อ<br>
«หือ อ้าว โทษที»<br>
ฟรีดริชเปลือยท่อนบนยืนอยู่หน้า C.C. เนื่องจากปกติเขาอยู่ในสภาพแวดล้อมที่มีแต่ผู้ชาย จึงเผลอลืมคิดว่าอีกฝ่ายเป็นหญิงสาว<br>
«...ถ้าฉันเดาถูก เครื่องนั้นจะจูนคอร์ทั้งสองเข้าด้วยกัน แล้วสร้างคอร์อื่นขึ้นมาใหม่ค่ะ»<br>
C.C. เบือนหน้าหนีแล้วพูดต่อ แม้ฟรีดริชจะขอโทษไปแล้ว แต่เขาก็ยังเปลือยท่อนบนหมุนไปหมุนมาหาเสื้อตัวใหม่อยู่ดี<br>
«เรื่องนี้ไอน์เป็นคน...เอ่อ ฉัน...กรี๊ด!»<br>
ไอน์อยู่ข้างตัวเธอ มันกัดน่อง C.C. สุดแรงเกิด<br>
«เป็นอะไร»<br>
เมื่อฟรีดริชได้ยินเสียง C.C. กรีดร้อง เขาหยุดหาเสื้อเชิ้ต เดินมาหาเธอแทน<br>
«เจ็บนะ ทำอะไรเนี่ย!»<br>
C.C. สะบัดขา พยายามให้ไอน์ปล่อยเขี้ยว<br>
«อ้าว เด็กไม่ดี เป็นอะไรไป แปลกจัง»<br>
ฟรีดริชอุ้มไอน์ขึ้นด้วยสองมือ ดึงออกมาจากขาของ C.C.<br>
«อิจฉาอะไรเล่า! ทางนี้กำลังคุยเรื่องสำคัญอยู่นะ!»<br>
C.C. เริ่มว่าไอน์ มันจึงบิดตัวดิ้นรน ราวกับกำลังพยายามจะออกไปกัด C.C. อีกสักแผล<br>
«สงสัยหิวแล้วมั้ง ได้ให้อาหารมันดีรึเปล่า»<br>
«คือเด็กคนนั้น แอ๊ะ แมวนั่น คือ»<br>
«ไปว่าแมวมันก็ไม่รู้เรื่องใช่ไหมล่ะ ฉันเข้าใจเรื่องแล้ว เดี๋ยวฉันจะลองสืบดูบ้าง»<br>
ฟรีดริชอุ้มไอน์ในมือหันไปบอก C.C.<br>
«ขะ ขอบคุณค่ะ ไปล่ะ»<br>
C.C. รีบร้อนออกจากอู่ ไม่ทันไรไอน์ก็กลับนอนกลิ้ง แล้วร้องครางเบาๆ<br>
«เอ้า กินข้าวกันเถอะ รอตรงนั้นก่อนนะ»<br>
ฟรีดริชวางไอน์ลง ในที่สุดเขาก็พบเสื้อเชิ้ตที่ตามหามานาน<br>
|<br>
- จบ -<br>","ch14_d.swf","3389_001"
256,1,"ปี 3368 «ช่วงชิง»",1,"ราตรีมาเยือนแล้ว ถึงวอลเคนจะเข้านอนแต่ใจก็ไม่สงบ จนไม่ข่มตาลงได้ เขามักจะกลัว «ความฝัน"" ที่จะได้เห็นยามกลางคืน<br>
เขาดื่มน้ำเล็กน้อย แล้วล้มตัวลงนอน<br>
|<br>
วอลเคนทำงานที่โรงพยาบาลนี้มาได้หนึ่งปีแล้ว เขาไม่มีความทรงจำก่อนหน้านี้เลย ผู้ที่ช่วยเขาซึ่งใส่เสื้อผ้าขาดวิ่นเดินพเนจรด้วยจิตใจว่างเปล่าอยู่ในเมืองนั้น ก็คือหมอที่ชื่อว่าแดน ผู้ที่มอบชื่อให้กับเด็กหนุ่มที่นึกไม่ออกแม้กระทั่งชื่อตัวเองว่า «วอลเคน"" ก็คือแดน<br>
แดนคือหมอที่คอยช่วยเหลือผู้คนมากมาย เขาอยู่แถวชานเมืองโฮเก้น คอยช่วยเหลือผู้ยากไร้ที่เร่ร่อนอยู่ในชนบทห่างไกล นอกจากนี้ เขายังออกไปยังเมืองศูนย์กลางอย่างอิมเพอร์โรเดียและมิลิคาเดียร์ด้วย เขามีรายได้จากชนชั้นปกครองซึ่งมาจากวิชาและฝีมือของเขาเอง<br>
วอลเคนทำงานเป็นผู้ช่วยของแดน ถึงวอลเคนจะเสียความทรงจำที่เป็นเรื่องของตัวเองไป แต่เนื่องจากเขามีความรู้ด้านการแพทย์ จึงได้ทำงานเป็นผู้ช่วยของแดน แดนนั้นรับวอลเคนเอาไว้โดยที่ไม่ถามเหตุผลใดๆ ทั้งสิ้น เนื่องจากเขายอมรับความรู้ที่เกี่ยวกับการแพทย์ของวอลเคน<br>
|<br>
วอลเคนเลิกคิดที่จะนอน แล้วไปยังโต๊ะวิจัยที่อยู่ในห้องของตน<br>
«ยังไม่ง่วงเหรอ?»<br>
แดนยืนอยู่ที่หน้าห้องไม่รู้ตั้งแต่เมื่อไหร่ ประตูของห้องของผู้อาศัยอย่างวอลเคนนั้นไม่ได้ล็อคกุญแจไว้ สภาพอาคารโรงพยาบาลเองก็เก่า ถึงแดนจะไม่ใช่ยาจก แต่เขาใช้เงินส่วนใหญ่ไปกับการรักษาคนยากไร้ในชนบท<br>
วอลเคนมีนิสัยสะสมของแปลกๆ เมื่อยามที่ออกไปในเมืองกับแดน<br>
«ทำแบบนั้นมันมีประโยชน์อะไรเหรอ? ขืนทำต่อไปมีหวังล้นห้องแน่ๆ»<br>
แดนเข้าห้องมายืนอยู่ข้างโต๊ะของวอลเคน บนนั้นมีกองของเก่าไร้ประโยชน์วางระเกะระกะ บ้างก็ออโตมาตาที่พังแล้ว<br>
«ขอโทษครับ ผมเองก็ไม่ได้ตั้งใจจะเก็บกลับมาหรอก แต่ติดใจอะไรนิดหน่อย»<br>
แดนตั้งมันขึ้นมาบนขอบโต๊ะ แล้วลูบหัวออโตมาตารูปสุนัขเก่าๆ สภาพย่ำแย่<br>
«ไม่ต้องใส่ใจหรอก ถ้าสนใจมันก็ทำตามใจไปเถอะ»<br>
«ผมคิดว่าถ้าซ่อมเด็กพวกนี้ได้ โลกก็น่าจะสมบูรณ์ขึ้นนะครับ»<br>
«เชี่ยวชาญการซ่อมอย่างอื่นนอกจากมนุษย์ด้วยสินะ เป็นผู้ชายที่น่าสนใจดีนะ เธอน่ะ»<br>
สิ่งที่อยู่ในมือของวอลเคนนั้น คือเครื่องจักรที่ไม่ทำงานมาหลายสิบ ไม่สิ อาจจะหลายร้อยปีแล้วก็ได้ เครื่องจักรพวกนั้นที่มีชีวิตอยู่ในยุคสมัยแห่งรุ่งอรุณนั้น หาได้ยากบนพื้นพิภพ เอ็นจิเนียร์ที่เป็นผู้สร้าง ซ่อมแซม และทำให้ออโตมาตาขยับได้นั้นได้ออกจากพื้นพิภพไปแล้ว แม้จะเป็นออโตมาตาที่ถูกทิ้งให้ผุพัง แต่มันกลับมีเสน่ห์ดึงดูดใจวอลเคนอย่างแรงกล้า<br>
«ไม่ได้เชี่ยวชาญหรอกครับ แต่พอได้ลองเล่นแบบนี้แล้วมันจิตใจสงบดีน่ะครับ»<br>
«งั้นรึ ถ้าคราวหน้าทำอะไรให้ขยับได้แล้วก็เอามาให้ดูบ้างสิ»<br>
«ครับ»<br>
แล้วแดนก็ออกจากห้องของวอลเคนไป<br>
|<br>
พวกแดนออกเดินทางเพื่อตรวจผู้ยากไร้ที่ร่อนเร่อยู่รอบสถานที่ที่ถูกน้ำวนกลืนกิน<br>
พวกเขาออกช่วยผู้คนที่ถูกทอดทิ้งในหลายเมือง แดนและผู้ช่วยวอลเคน และเหล่าพยาบาลหลายคนต่างก็มีคืนวันที่ยุ่งวุ่นวาย<br>
วอลเคนที่เหน็ดเหนื่อยก็เอนตัวลงนอนในเต็นท์ที่ตั้งขึ้นข้างสถานพยาบาลเคลื่อนที่<br>
|<br>
วอลเคนกำลังปรับแต่งออโตมาตา ข้างกันนั้นมีผู้ชายคนหนึ่งยืนอยู่ ราวกับกำลังสังเกตสิ่งที่เขากำลังทำ<br>
ดูแล้วก็เข้าใจว่าตนกำลังเป็นผู้ช่วยให้ชายคนนั้น เหมือนกับตำแหน่งของวอลเคนตอนนี้<br>
ออโตมาตาที่กำลังปรับแต่งอยู่นั้นมีรูปร่างมนุษย์<br>
ความรู้สึกในใจของเขาที่มีต่อออโตมาตาที่เป็นตุ๊กตานี้ เต็มไปด้วยความไม่สบายใจ<br>
เมื่อชายคนนั้นควบคุมสวิตช์ ตุ๊กตาก็ลืมตาขึ้น<br>
และสบสายตากับวอลเคน<br>
|<br>
ทันใดนั้นวอลเคนก็ตื่นขึ้น ข้างนอกนั่นยังไม่สว่าง เข้าไม่รู้เลยว่าในฝันนั้นตัวเองเป็นผู้ช่วยของใคร และที่นั่นคือที่ไหน<br>
สิ่งเดียวที่นึกออก ก็คือแสงและสีของตาออโตมาตารูปร่างมนุษย์ที่ลืมตาขึ้น และความไม่สบายใจ<br>
วอลเคนออกไปข้างนอกเพื่อทำจิตใจให้สงบ<br>
ทันใดนั้น เขาเห็นใครล้มตัวอยู่หน้าสถานพยาบาล เมื่อวอลเคนเข้าไปดูใกล้ๆ ก็พบว่าคนที่นอนอยู่นั้นเป็นผู้หญิง ที่ขามีรอยแผลเหมือนอยู่ยิงด้วยปืน เขาจึงรีบเรียกพยาบาลออกมาจากสถานพยาบาล แล้วรับผู้หญิงที่หมดสติคนนั้นเข้าไปข้างใน<br>
|<br>
เมื่อรักษาผู้หญิงที่ถูกยิงที่ขาคนนั้นเสร็จก็เป็นเวลาเช้าพอดี ผู้หญิงคนนั้นยังคงหลับอยู่ วอลเคนพิจารณาแล้วว่าตัวเองสามารถรักษาคนเดียวได้ จึงไม่ได้เข้าไปปลุกแดน<br>
เมื่อแดนตื่น วอลเคนจึงไปรายงานเรื่องที่เกิดขึ้นให้ทราบ<br>
«อย่างนี้นี่เอง ถูกยิงด้วยปืนงั้นเหรอ ที่จริงแถวนี้ก็น่าจะปลอดภัยอยู่นะ»<br>
«คิดว่าเป็นแถวนี้แน่ครับ คงต้องระวังอันอีกหลายๆ อย่างแล้วล่ะ»<br>
เมื่อได้ยินว่าหญิงสาวคนนั้นตื่นแล้ว ทั้งสองคนจึงไปดูอาการ แดนตรวจดูแลแล้วรู้สึกทึ่ง<br>
«โชคดีที่ไม่โดนเส้นเลือดใหญ่เลยรอดมาได้นะ คุณชื่ออะไรเหรอ?»<br>
«ขอบคุณมากค่ะ ฉันชื่อโทมาห์ค่ะ»<br>
«ไปขอบคุณวอลเคนเถอะ นิสัยชอบอยู่ดึกดื่นของเขาช่วยเธอเอาไว้นะ ขืนปล่อยเอาไว้ล่ะก็ได้เสียเลือดจนหมดตัวแน่»<br>
«ขอบคุณนะ วอลเคน»<br>
หญิงสาวก้มหน้าราวกับเขินอายพลางเอ่ยขอบคุณ<br>
«จะว่าไป เธอถูกใครไล่ตามเหรอ?»<br>
หญิงสาวหลุบตาลงแล้วตอบคำถามของแดน<br>
«ฉันถูกปล้นระหว่างเดินทาง แล้วก็พลัดหลงกับพรรคพวกน่ะค่ะ....»<br>
«งั้นรึ น่าสงสารจริง อยู่ที่นี่ไปจนกว่าแผลจะหายได้เลยนะ»<br>
«รบกวนด้วยค่ะ...»<br>
หญิงสาวที่ชื่อโทมาห์ตอบกลับโดยไม่เงยหน้าขึ้นมองเลย<br>
|<br>
หนึ่งสัปดาห์ผ่านไปหลังจากเหตุการณ์นั้น พวกแดนก็ถึงกำหนดออกจากเมือง พวกเขาต้องพับเก็บสถานพยาบาลผ้าใบ แล้วกลับไปโฮเก้นพร้อมกับพวกกองคาราวาน<br>
ผู้ป่วยหนักถูกส่งตัวต่อไปยังโรงพยาบาลท้องถิ่น หรือไม่ก็ที่พักแรม<br>
«วอลเคน ฉันมีเรื่องขอร้อง ช่วยพาฉันไปด้วยนะ»<br>
โทมาห์นั้นอาการดีขึ้นจนเดินด้วยไม้ค้ำได้แล้ว และสามารถออกจากโรงพยาบาลได้โดยไม่มีปัญหา<br>
«ให้อยู่ที่นี่ต่อไปก็ไม่มีอนาคต ฉันเองก็สูญเสียครอบครัวหมดแล้ว ให้ฉันทำงานกับพวกคุณได้ไหม?»<br>
วอลเคนปรึกษาเรื่องของโทมาห์กับแดน<br>
แดนนั้นพูดแค่เพียงว่า «แล้วแต่นายก็แล้วกัน» วอลเคนจึงรับโทมาห์มาทำงานกับตน<br>
|<br>
วันที่ออกเดินทางมุ่งหน้าไปยังโฮเก้นนั้น อยู่ดีๆ กองคาราวานก็หยุดลง เสียงกีบม้าดังขึ้นรอบข้าง เมื่อวอลเคนโผล่หน้าออกมาจากรถม้าเพื่อดูรอบๆ ก็เห็นผู้ชายคุ้มกันหลายคนถือปืนแล้วรุดลงจากรถ กองคาราวานตื่นตระหนกกันไปทั่ว<br>
«อย่าคิดจะชักปืนออกมาเชียวนะ»<br>
ชายที่ดูเหมือนเป็นหัวหน้ากองโจรพูดพลางจ่อปืน<br>
«นอห์ร่า! โผล่หัวออกมาได้แล้ว»<br>
โทมาห์จ่อมีดไปที่คอของแดน เธอพาแดนรุดไปขึ้นม้าที่พวกกองโจรเตรียมไว้<br>
วอลเคนรู้ตัวว่าโทมาห์เป็นสมาชิกกองโจร เป็นนกต่อแกล้งทำเป็นว่าถูกยิงแล้วหลงทาง เขารู้สึกเสียใจมาก<br>
วอลเคนกระโดดลงมายืนตรงหน้าเหล่าโจร<br>
«ไม่ให้ไปหรอก»<br>
«ถ้าออกมาอีกนิดเดียวจะเอาให้ตายเลย»<br>
ชายที่ดูเหมือนเป็นหัวหน้าหันปืนใส่แล้วพูดขึ้น<br>
«ถอยไปนะ วอลเคน อย่าทิ้งชีวิตโดยเปล่าประโยชน์น่ะ»<br>
แดนพูดกับวอลเคนทั้งที่โดนจับตัวไว้<br>
«ข้าไม่มีธุระกับไอ้แก่นี่หรอก แค่ส่งเงินมาก็พอแล้ว»<br>
«ที่นี่มันจะไปมีเงินได้ยังไงเล่า!»<br>
วอลเคนทัดทาน<br>
«รู้อยู่แล้วน่ะ แต่สถานพยาบาลของพวกแกล่ะ? พวกข้ารู้นะว่ามีเงินหนุนอยู่เยอะ ไปเอาเงินมาจากไอ้พวกนั้นซะ»<br>
พวกโจรลากแดนขึ้นม้าไป แล้วนอห์ร่าก็มอบเศษกระดาษให้วอลเคน<br>
«แลกกับลุงนี่นะ»<br>
«ไปรับเงินจากที่นั่นมาซะ แล้วฉันจะปล่อยลุงนี่กลับไป ไปก่อนล่ะ»<br>
กองโจรไปหนีแล้ว เศษกระดาษที่อยู่ในมือของวอลเคนนั้นมีจำนวนเงินที่ต้องการไว้สองแสนกิลลี่ รวมถึงสถานที่และเวลานัดหมายเขียนเอาไว้<br>
|<br>
เมื่อวอลเคนกลับไปถึงโฮเก้นก็รีบรวบรวมเงิน รองผู้อำนายการโรงพยาบาลเองก็ช่วยรวบรวมเงินของโรงพยาบาลด้วย พวกเขาติดต่อกับตระกูลขุนนางขอให้ช่วยรวมรวมเงินตามจำนวนให้ทันวันนัดได้สำเร็จ<br>
ผู้มีอำนาจของมิลิคาเดียร์บางคนเสนอให้นำกองทัพไปจับโจร แต่วอลเคนปฏิเสธ เขากลัวว่าถ้าทำแบบนั้นแล้วจะไม่เป็นผลดีกับแดน<br>
วอลเคนไปจุดนัดหมายคนเดียวเพื่อแลกเปลี่ยน ส่วนหนึ่งเป็นเพราะเขาเป็นผู้เสนอตนเอง แต่เหนือสิ่งอื่นใดคือผู้คนรอบข้างต่างก็รู้กันดีว่าคนที่แดนไว้ใจที่สุดก็คือวอลเคน<br>
|<br>
สถานที่นัดหมายคือยอดเนินเขาที่มองเห็นได้รอบด้าน เป็นพื้นที่ที่สามารถรู้ได้ทันทีว่าวอลเคนพาใครตามมาด้วยหรือไม่<br>
วอลเคนกอดหีบแล้วปีนขึ้นเนินเขาไปอย่างเงียบๆ<br>
บนยอดเนินนั้นมีพวกโจรรออยู่หกคน<br>
«ตรงเวลาเป๊ะเลยนะ»<br>
วอลเคนถูกล้อมด้วยโจรที่มีทั้งมีดและปืน<br>
«ฉันเอาเงินมาให้เท่าที่อยากได้แล้ว ขอตัวด็อกเตอร์แดนคืนด้วย»<br>
«ไม่ต้องรีบร้อนหรอกน่า เอาเงินมาก่อนเลย»<br>
ชายที่ดูเป็นหัวหน้าสั่งชายร่างเล็กสวมผ้าปิดปาก ให้เดินไปรับเงินที่วอลเคน<br>
«ถ้ายังไม่เห็นว่าแดนยังอยู่ดีฉันจะไม่ให้เงินพวกแก»<br>
วอลเคนปฏิเสธไม่ยอมมอบหีบให้ชายร่างเล็กที่เข้ามารับเงิน<br>
«ไม่รู้จักกาลเทศะเอาซะเลยนะ แกไม่มีทางเลือกแล้ว เอาเงินมา»<br>
«ขอดูว่าแดนยังปลอดภัยดีอยู่ก่อน....»<br>
วอลเคนถูกชายร่างเล็กที่มารับหีบฟันเอา เสื้อเชิ้ตถูกตัดขาดบริเวณคอ<br>
«ชิ ยุ่งยากน่ารำคาญ ฆ่าทิ้งซะดีมั้ง ได้เงินแล้วมันก็เหมือนกันแหละน่ะ»<br>
ชายร่างเล็กสวมผ้าปิดปากพูด พลางโบกมีดที่ถือในมือไปมาอย่างช้าๆ<br>
«พอแล้ว ได้โปรดคืนแดนมาเถอะ»<br>
«หนวกหู»<br>
วอลเคนพยายามหลบชายร่างเล็กที่ใช้มีดแทงเข้ามาจนหีบตกลงบนพื้น ชายร่างเล็กอาศัยความเร็วชิงหีบไปได้แล้วส่งให้พรรคพวก<br>
«เอาล่ะ ของที่อยากได้ก็ได้มาแล้ว ที่เหลือก็จัดการแกซะ»<br>
วอลเคนแน่ใจแล้วว่าพวกโจรจะไม่คืนตัวแดนกลับมาแน่<br>
อะไรสักอย่างในตัวของวอลเคนแยกออก<br>
«โอ๊ะ....»<br>
ชายหัวหน้ากลุ่มเอามือจับคอตัวเองแล้วล้มลง หลังจากนั้นพวกผู้ชายที่เหลือก็ล้มลงตามๆ กันไปพร้อมเลือดสดๆ ตรงหน้าวอลเคนเหลือเพียงแค่ชายร่างเล็กสวมผ้าปิดปากเพียงคนเดียวเท่านั้น<br>
«ยังไม่ได้ฆ่านะ»<br>
พวกโจรที่ล้มลงนั้นถูกเข็มปักเข้าที่คออย่างลึก เข็มที่ผ่านเข้าไปปักกระดูกสันหลังที่คอแม่นยำอย่างไม่น่าเชื่อนั้น ทำให้ศัตรูเป็นอัมพาต<br>
«ปิศาจ! แกเป็นตัวอะไรกันแน่!»<br>
ชายร่างเล็กตื่นตระหนกเนื่องจากความกลัวที่ได้เห็นพรรคพวกถูกล้มลงทั้งหมด<br>
«ไม่จำเป็นต้องบอกแก แดนอยู่ที่ไหน»<br>
ตัววอลเคนเองก็สับสนกับสิ่งที่ทำลงไปทันที ณ ตอนนั้น เขาไม่รู้เลยว่าตัวเองมีพลังแบบนั้นอยู่ด้วย<br>
«อยู่ที่รถม้าตรงนั้น...ข้าจะพาไปเอง...ขอร้องล่ะ ไว้ชีวิตข้าเถอะ»<br>
ชายร่างเล็กนำทางวาลเคนไปยังรถม้าของกลุ่มโจรที่อยู่อีกฟาก วอลเคนถือมีดเอาไว้ด้วยเพื่อข่มขู่<br>
«ในนั้นแหละ»<br>
ที่หน้ารถม้า ชายร่างเล็กส่งเสียงเรียกเพื่อนที่อยู่ด้านใน<br>
«นอห์ร่า พาตัวลุงนั่นมาหน่อย บอสบอกว่ามันจำเป็นน่ะ ข..ขอร้องล่ะ»<br>
ดูเหมือนว่าคนที่เฝ้าแดนคือนอห์ร่าที่หลอกตน<br>
«อา เข้าใจแล้ว จะไปเดี๋ยวนี้»<br>
นอห์ร่าพาตัวแดนออกมาจากรถม้า เธอยังคงเดินกะเผลกอยู่<br>
แดนถูกมัดและถูกปิดตาเอาไว้ และถูกดึงขึ้นมาราวกับจะเป็นโล่ตรงหน้านอห์ร่า<br>
«แกนี่ งี่เง่าจริงนะ»<br>
นอห์ร่ามองท่าทางของวอลเคนและชายร่างเล็กแล้วก็รู้สึกได้ถึงความผิดปกติทันที เธอชักปืนขึ้นมาจ่อไปที่แดน<br>
«โทษที แต่ไม่ใช่ความผิดข้านะ เจ้านี่มัน...»<br>
«ไม่อยากฟังคำแก้ตัวหรอกนะ ทางนี้น่ะถือไพ่ตายอยู่ ถ้าไม่รีบส่งเงินมา จะฆ่าลุงนี่ทิ้งซะ»<br>
«ฉันจะให้เงิน แล้วก็ปล่อยแดนมาซะ ฉันไม่อยากจะทำร้ายใคร»<br>
วอลเคนขอแค่แดนปลอดภัย เรื่องเงินหรือเรื่องที่พวกมันเป็นโจรก็ไม่สนใจแล้ว<br>
«หนวกหู รีบส่งเงินมาซะ ถ้าไม่ให้ล่ะก็จะฆ่าทิ้งทั้งคู่เลย»<br>
นอห์ร่าเริ่มหงุดหงิด<br>
«เจ็บขาเหรอ? เธอคงไม่ได้เปลี่ยนผ้าพันแผลเลยสินะ หยุดทำเรื่องบ้าๆ แบบนี้ แล้วรีบ...»<br>
«หนวกหู รีบส่งเงินมา!»<br>
นอห์ร่าผลักแดนอย่างแรง<br>
แดนเดินโซเซไปหาวอลเคน ทว่า ขาก็เซจนล้มลงกลางทาง<br>
วอลเคนก้าวมาข้างหน้าทันทีเพื่อรับตัวแดน พริบตานั้น นอห์ร่าก็ยิงแดน กระสุนนัดแรกเข้าที่กลางหลัง นัดที่สองเข้าที่ศีรษะด้านหลัง เลือดสดๆ กระเด็นมาติดตัววอลเคน<br>
«แกมันยั่วโมโหฉันเองนะ โธ่เว้ย...»<br>
เวลาเดียวกับที่นอห์ร่าสบถจบ เข็มก็ซัดเข้าที่เธอและชายร่างเล็ก วอลเคนตอบสนองโดยอัตโนมัติ โดยไม่รู้สึกอะไร<br>
ระหว่างจิตสำนึกของวอลเคนที่คิดแค่ว่าต้องช่วยแดน และทักษะของแพทย์ที่ดูก็รู้ว่าเป็นแผลที่ไม่มีทางช่วยได้ ทำให้เขายืนแข็งทื่ออยู่แบบนั้น<br>
เขาทำได้แค่เพียงยืนอยู่ข้างแดนเท่านั้น<br>
|<br>
- จบ -<br>","ch26_a.swf","3368_001"
159,1,"ปี 3378 «กล่องแห่งความมืด»",1,"โดนิต้าลังเล เอนเอียงระหว่างความรู้สึกที่ไม่อยากทรยศด็อกเตอร์ กับโรคกลัวความมืด<br>
«โดนิต้า ช่วงนี้ทำงานไม่ค่อยดีเลยนะ»<br>
งานค้นหาซากปรักหักพังไม่ค่อยราบรื่น จนโดนด็อกเตอร์ถาม<br>
ด็อกเตอร์เพียงถามอย่างใจดี ว่าจะพักผ่อนหน่อยไหมเท่านั้น แต่สำหรับโดนิต้า ความรู้สึกนั้นกลับยิ่งไล่ต้อนเธอให้จนมุม<br>
|<br>
คืนหนึ่ง โดนิต้ากะเวลารอด็อกเตอร์หลับ แล้วแอบย่องเข้าห้องวิจัย เธอเริ่มอยากรู้ว่าโคเด็กซ์ที่เรดเกรฟอยากได้เก็บไว้ที่ไหน ยังไม่ได้ตัดสินใจว่าจะขโมยหรือไม่ แค่เพียงอยากรู้ว่ามันเป็นยังไง<br>
โดนิต้าเปิดเครื่องคอนโซลที่ด็อกเตอร์ใช้เป็นประจำ<br>
แม้จะเก่าแล้ว แต่เอกสารจำนวนมากถูกแปลงเป็นข้อมูลอิเล็กทรอนิกส์เก็บไว้ในนี้ โคเด็กซ์ทั้งหมดน่าจะถูกอ่านแล้วเก็บไว้แน่นอน<br>
ฟังก์ชั่นระบบออโตมาตา ทฤษฎีสมองกล การตั้งค่าเครื่องจักรเคโอเซียม หัวข้อมากมายแสดงบนจอ มีสิ่งที่เธอค้นหาเก็บไว้หลายอันเหมือนกัน เห็นได้ชัดว่าที่นี่มีความรู้เก่าแก่อยู่พอสมควร<br>
ตอนนั้นเอง ไฟห้องวิจัยสว่างขึ้น<br>
«เป็นอะไร นอนไม่หลับอีกแล้วเหรอ»<br>
วอลเคนยืนอยู่ตรงทางเข้าห้องวิจัย โดนิต้าลนลานปิดคอนโซล กระโดดถอยห่างจากโต๊ะ<br>
«กำลังค้นหาอะไรอยู่ล่ะสิ»<br>
วอลเคนเดินมาหยุดข้างโดนิต้า<br>
«ฉันกลัวค่ะ ไม่ว่าจะยังไงก็กลัว อา ทำไงดี...»<br>
โดนิต้าส่ายหัวแรงๆ<br>
«เธอคงสับสนน่าดู ท่าจะปล่อยทิ้งไว้ไม่ได้แล้ว คงต้องลองปรับปรุงใหม่»<br>
«ปรับปรุงใหม่?»<br>
«ใช่ แยกส่วนเธอ แล้วเอาส่วนที่กลัวความมืดออกซะ»<br>
«แยกส่วน...แต่ถ้าทำงั้นฉันก็จะ...กลับสู่ความมืดอีก»<br>
โดนิต้ากุมหัวพร้อมขดตัวนั่งลง<br>
«ไม่ต้องกลัวอะไรหรอก อ๊ะ แต่พูดไปคงไม่ฟังสินะ เข้าอีหรอบเดิมอีกแล้ว»<br>
จู่ๆ อาการหวาดกลัวความมืดในตัวโดนิต้าก็ย้อนกลับมา เธอต้องรีบทำอะไรสักอย่างเพื่อหนี และแสดงความร้อนรนนั้นออกมาในรูปของความรุนแรง<br>
มือโดนิต้าพยายามจะแทงวอลเคน เป็นท่าจู่โจมที่แฝงจิตสังหารอย่างชัดเจน วอลเคนหลบได้เส้นยาแดงผ่าแปด<br>
«อืม ท่าไม่ดีซะแล้ว»<br>
โดนิต้าแทงมืออย่างสุดกำลังแต่อีกฝ่ายหลบได้ เธอจึงลื่นกลิ้งไปบนแท่นทดลอง แต่ก็ทรงตัวใหม่ได้ หันกลับไปหาวอลเคนทันที เตรียมต่อสู้ในท่านั่ง<br>
«ช่วยไม่ได้แฮะ»<br>
วอลเคนกวาดมืออย่างแรง พริบตาถัดมา โดนิต้าล้มลงกองกับที่ ที่แก้มมีเข็มที่วอลเคนเขวี้ยงใส่ปักอยู่ เขาโจมตีชิ้นส่วนจักรกลอย่างแม่นยำ หยุดการทำงานของมันทันที<br>
«น่าสงสาร แต่นี่คือทางเลือกที่ดีสุดแล้ว รู้งี้น่าจะตัดสินใจให้เร็วกว่านี้»<br>
โดนิต้าหยุดการทำงาน เธอถูกวางไว้บนโต๊ะเหมือนตุ๊กตา<br>
|<br>
วอลเคนแยกส่วนโดนิต้าภายในวันนั้น เริ่มปฏิบัติการตรวจสอบชิ้นส่วนความทรงจำ<br>
สำหรับวอลเคน โดนิต้าเป็นหุ่นตัวสำคัญที่เขาผูกพัน เธอไม่ต่างอะไรกับมนุษย์ เขาไม่ได้ปฏิบัติต่อเธอเหมือนกำลังผลิตหรือซ่อมออโตมาตาเพื่อเน้นการใช้งาน แต่ทำเหมือนกำลังปั้นแต่งตุ๊กตาเด็กสาว เขาไม่รู้เหมือนกันว่าทำไม โดนิต้าคือตุ๊กตามหัศจรรย์ที่แรงกระตุ้นภายในร่างตนบอกให้สร้าง<br>
หลังสร้างเธอจนเสร็จสมบูรณ์ เขาเปิดใจยอมรับโดนิต้าที่ทุ่มเทเพื่อเขาอยู่เสมอ แต่ในขณะเดียวกัน ก็ต้องยอมรับความจริงว่าเขารู้สึกขนลุกพิลึก เหมือนความทรงจำที่หายสาบสูญไปนานใช้ให้เขาสร้างเด็กสาวขึ้นมายังไงยังงั้น<br>
«แค่เอาต้นเหตุแห่งความกลัวออก น่าจะเรียบร้อย»<br>
เขาเชื่อมต่อส่วนหัวของโดนิต้าบนแท่นทดลอง เปิดเครื่องคอนโซล ไล่ดูความทรงจำของโดนิต้าเรียงตามเวลา มีทั้งความทรงจำแจ่มชัดที่บันทึกไว้เป็นภาพ และความทรงจำที่ถูกบีบอัดเก็บไว้เรียบร้อย เขาตรวจสอบอย่างระมัดระวัง<br>
«นี่มัน...»<br>
วอลเคนดึงบันทึกที่เป็นภาพแจ่มชัดออกมาจากความทรงจำของโดนิต้า มันคือภาพตอนโดนิต้าถูกพาไปแพนเดโมเนียม<br>
«รู้งี้น่าจะเช็คให้ถี่ถ้วนกว่านี้»<br>
สัตว์ประหลาดลึกลับชื่อเรดเกรฟยื่นข้อเสนอแลกเปลี่ยนให้โดนิต้า<br>
«ไอ้แพนเดโมเนียม มันร้ายนัก»<br>
วอลเคนพึมพำ ในห้องมีเพียงโดนิต้าผู้กลายเป็นหุ่นยนต์ไร้คำพูดไปแล้ว<br>
|<br>
«คุณซองก์ ผมไม่ชอบถูกหลอกนักหรอกนะ»<br>
«พูดเรื่องอะไรรึ»<br>
วอลเคนประกาศกร้าวกับซองค์ ตัวแทนจากแพนเดโมเนียมผู้เสนอข้อแลกเปลี่ยน วอลเคนเรียกเขามา บอกว่าอยากรายงานเรื่องผลการตรวจสอบ<br>
«คนชื่อเรดเกรฟ ล่อลวงโดนิต้าให้ขโมยโคเด็กซ์ของผม»<br>
ซองก์มีสีหน้าเหมือนยังไม่รู้เรื่องอะไร<br>
«ตอนแรกเหมือนจะได้ผลประโยชน์ทั้งสองฝ่ายนะ แต่ไปๆ มาๆ ผมถึงกับต้องจับโดนิต้าแยกชิ้นส่วน»<br>
«ผะ ผม...ไม่เห็นรู้เรื่องเลย ขอเช็คก่อนนะ»<br>
ซองก์สัมผัสได้ถึงโทสะอันเงียบเชียบของวอลเคน เขากลัว ทำท่าจะลุกจากที่<br>
«วางใจเถอะ ผมไม่มีรสนิยมชอบทำร้ายใครหรอก»<br>
วอลเคนบอก แล้วดื่มชาจนหมดถ้วยเงียบๆ<br>
«แต่คงต้องขอคุยกับเรดเกรฟหน่อย»<br>
|<br>
«อุตส่าห์มาหาฉันเลยรึ»<br>
ห้องของเรดเกรฟเต็มไปด้วยเครื่องจักรพิลึก ใจกลางห้องมีสมองลอยอยู่กลางแท็งก์น้ำมหึมา<br>
«อย่ามาใช้เล่ห์เหลี่ยมหลอกกันเลย»<br>
วอลเคนยืนอยู่หน้าเรดเกรฟ ซัลกาโดพาเขามาที่ห้อง แล้วคอยยืนสอดส่องอยู่แถวทางเข้า<br>
«เรื่องหุ่นนั่นรึ ฉันสั่งให้ทำอะไรวกไปวนมาจริงอย่างว่าแหละ»<br>
เรดเกรฟพูดอย่างไม่สะทกสะท้าน<br>
«ตอนแรก ฉันไม่ทันสังเกตว่านายคือ 'เขา' »<br>
«เขา?»<br>
«ตัวนายก่อนจะสูญเสียความทรงจำไง จะเรียกว่า 'ตัวตนดั้งเดิมของนาย' ก็ได้»<br>
ท่าทางเรดเกรฟจะรู้อะไรบางอย่างเกี่ยวกับอดีตของเขา<br>
«ฉันก็คือฉัน»<br>
วอลเคนเหนื่อยกับการถูกอดีตตัวเองปั่นหัวแล้ว เขาขอเลือกปัจจุบันที่มีความหมาย ไม่ใช่อดีตที่เอากลับมาไม่ได้<br>
«แต่นายยอมรับใช่ไหมล่ะ ว่าความทรงจำตัวเองขาดหายไป»<br>
«แล้วมันเกี่ยวอะไรกับแกเล่า»<br>
เขารู้ตัวว่าเริ่มอารมณ์ขึ้น<br>
«นั่นขึ้นอยู่กับนาย แต่นายนึกทั้งหมดออกเมื่อไร คงไม่ปล่อยให้ฉันมีชีวิตอยู่»<br>
«ฉันไม่เคยคิดอยากฆ่าใครหรอกนะ»<br>
«งั้นก็แล้วไป»<br>
รอบสมองมีฟองพุ่งออกมาส่งเสียงดัง ราวกับกำลังหัวเราะ<br>
«ฉันคือวอลเคน เรื่องราวในอดีตไม่เกี่ยว»<br>
«ดีมาก งั้นยึดตามสัญญาเดิมละกัน มาวางแผนจัดการให้ได้ประโยชน์ทั้งสองฝ่ายเถอะ»<br>
«ขอพูดทิ้งท้ายอีกอย่าง ...อย่าหลอกลวงฉันอีกเป็นครั้งที่สอง»<br>
«การแลกเปลี่ยนคือการแลกเปลี่ยน พวกเราจำเป็นต้องใช้ความรู้และเทคโนโลยีของนาย เราปฏิเสธไม่ได้หรอก»<br>
|<br>
หลังเสร็จสิ้นการเจรจากับเรดเกรฟที่แพนเดโมเนียม วอลเคนกลับมาวุ่นประกอบโดนิต้าใหม่อีกครั้ง สาเหตุของอาการผิดปกติยังคลุมเครือ เคยนึกสงสัยว่าเพราะความทรงจำตนเองหรือเปล่า แต่จะหาคนอื่นมาเป็นผู้ช่วยก็ไม่มี จะทิ้งโดนิต้าที่มีสมรรถนะสูงขนาดนี้ไปก็ไม่ได้ วอลเคนจึงตัดสินใจประกอบโดนิต้าใหม่<br>
ทว่า เขาต้องลบความทรงจำทั้งหมดและรีเซ็ทเครื่องใหม่จากศูนย์ ออกจะโหดร้าย แต่จำเป็นต้องทำ เพื่อค้นหาสาเหตุของอาการผิดปกติ<br>
«สวัสดีค่ะ ด็อกเตอร์»<br>
โดนิต้ายังคงเป็นผู้ช่วยที่ซื่อสัตย์เหมือนอย่างเคย<br>
แต่พอผ่านไปหลายเดือน เธอก็เริ่มกลัวความมืดอีก แม้จะปรับเปลี่ยนข้อมูลความรู้ที่ให้ไปหรือฟังก์ชั่นสักเท่าไร ท้ายสุดเธอก็ลงเอยด้วยอาการวิกลจริตเหมือนเดิม<br>
«ขอร้องล่ะ อย่าตัดไฟฉันเลย ด็อกเตอร์»<br>
โดนิต้าอ้อนวอน โดนิต้าดื้อรั้น ไม่ว่าโดนิต้าจะเป็นแบบไหนวอลเคนก็จับรีเซ็ทหมด ลบความทรงจำ แล้วสาวน้อยก็จะฟื้นกลับมายิ้มแย้มเหมือนเดิมทุกรอบ<br>
ตัวโดนิต้าอาจไม่ทุกข์ทนอะไร แต่วอลเคนต้องเห็นภาพนั้นครั้งแล้วครั้งเล่า จิตใจเขาเหมือนมีตะกอนหนักอึ้งตกค้าง<br>
|<br>
หลังผิดพลาดซ้ำแล้วซ้ำเล่าจนแทบสิ้นสติ วอลเคนตัดสินใจสร้างหุ่นเหมือนโดนิต้าขึ้นมาใหม่อีกร่าง<br>
เขาลองเปลี่ยนชื่อและพร่ำสอนทุกอย่างใหม่ หลังสังเกตการณ์ไปสักระยะ อาการก็เริ่มเข้าที่เข้าทาง<br>
เขาตรวจสอบว่าข้อผิดพลาดอยู่ตรงไหน โดยสลับชิ้นส่วนโดนิต้ากับตัวก๊อปปี้ทีละชิ้น ตรวจดูว่าฟังก์ชั่นหรือชิ้นส่วนไหนที่ทำให้เธอบ้าคลั่ง ใช้เวลามากพอสมควร แต่สุดท้ายเขาก็ได้รู้ว่าสมองกลที่ควบคุม AI อันหนึ่งทำงานผิดพลาด<br>
«นี่เอง!»<br>
หลังจัดการซ่อม AI เขาก็เดินเครื่องโดนิต้า<br>
«สวัสดี โดนิต้า»<br>
โดนิต้าลืมตาตื่นขึ้นมาเหมือนทุกครั้ง วอลเคนยิ้มต้อนรับ อาการเธอดูเข้าที่เข้าทางขึ้นมาก แต่การซ่อมจะเสร็จสมบูรณ์หรือไม่ ต้องรอให้เวลาผ่านไปสักระยะก่อนถึงจะรู้<br>
ออโตมาตาร่างเด็กสาวอีกตัวที่สร้างขึ้นเพื่อตรวจสอบอาการผิดปกติของโดนิต้า ถูกวอลเคนส่งไปโลกมนุษย์เพราะมีออเดอร์จากลูกค้า แต่เขาเองก็อยากให้หุ่นตัวนี้ได้สั่งสมประสบการณ์หลากหลายด้วยเช่นกัน ไว้ตอนท้าย ค่อยเอาความทรงของเธอมาเชื่อมต่อกับโดนิต้าก็ได้ ตัวก๊อปปี้ของโดนิต้าได้ชื่อว่า «เชรี» เขารีเซ็ทความทรงจำเธอแล้วส่งไปโลกมนุษย์<br>
|<br>
ตอนเอาออโตมาตาร่างมนุษย์ตัวใหม่มาส่งที่แพนเดโมเนียม เรดเกรฟก็โผล่มา ตอนนี้เธอมีร่างกายจักรกลที่วอลเคนสร้างให้แล้ว<br>
«ของพวกนี้ มาได้ไง»<br>
ออโตมาตาร่างหญิงตัวนี้ ถูกวานให้สร้างขึ้นที่แพนเดโมเนียม ตอนนี้บนร่างเธอมีอุปกรณ์ประหลาดติดตั้งอยู่<br>
«ฝ่ายฉันเองก็กำลังทำวิจัยหลายๆ อย่าง แต่คนรักความสงบอย่างนายคงไม่สนใจ»<br>
วอลเคนหลบเลี่ยงเทคโนคราตผู้รู้อดีตตน เขาหวาดกลัวอดีตตัวเองอย่างเก็บซ่อนไว้ไม่ได้<br>
«แล้วเด็กผู้หญิงอีกคนจะทำไง คนที่ไม่ได้รักความสงบ ไม่เหมือนนายเลยน่ะ»<br>
«เชรีน่ะเหรอ»<br>
เขารู้ว่าเชรีฆ่าคน แต่เขาหมดความสนใจในตัวมนุษย์แล้ว จะเป็นไงก็ช่าง การที่ตนทำร้ายคนอื่น กับการที่เครื่องจักรที่ตนสร้างไปทำร้ายคนอื่น สำหรับวอลเคนคือคนละเรื่องกัน เขาไม่ใช่คนใส่ใจมนุษยธรรมอะไรนัก เขาเพียงกลัวตนเองจะลงมือทำอะไรรุนแรงเท่านั้น<br>
«มีรายงานประหลาดๆ จากผืนพิภพด้วยนี่ บอกให้เธอเลิกเล่นอะไรไม่ดีไม่ควรเถอะ หึหึหึ»<br>
เรดเกรฟพูดทิ้งท้ายไว้แล้วจากไป<br>
|<br>
วอลเคนกลับมาผืนพิภพ สั่งโดนิต้าให้ตามหาเชรี เพราะติดต่อปู่กิบลินที่รับฝากเชรีไว้ไม่ได้<br>
«ต้องให้เหนื่อยอยู่เรื่อย»<br>
อาการโดนิต้าคงที่แล้ว ผ่านมาปีกว่าหลังรีเซ็ทเครื่องครั้งสุดท้าย และยังไม่มีปัญหาอะไร<br>
«อือ แต่ยังไงเขาก็เป็นน้องสาวเธอนะ ฝากด้วย»<br>
«ได้ค่ะ เพิ่งได้เข้าเมืองครั้งแรกเลยนะเนี่ย แอบตื่นเต้น»<br>
โดนิต้าจดจ่อรอคอยที่จะได้ไปเมืองหลวงไฟดู ไม่ใช่พื้นที่ร้างกว้างสุดลูกหูลูกตาหรือซากปรักหักพัง<br>
«พวกเธอมีฟังก์ชั่นร่วมแบบเรียบง่ายอยู่ ถ้าเชรีอยู่ใกล้ๆ เมื่อไร เธอจะรับรู้ได้เอง»<br>
«แม้อีกฝ่ายจะตายไปแล้วเหรอ»<br>
โดนิต้ามองเชรีไม่ดีเท่าไรนัก คงเพราะเหมือนกันเกินไปมั้ง วอลเคนคิด<br>
«ทั้งเชรีทั้งเธอไม่มีวันตายหรอก ถ้าเครื่องดับล่ะอาจมี แต่มนุษย์บนผืนพิภพไม่มีทางทำลายพวกเธอจนไม่เหลือซากได้อยู่แล้ว»<br>
«เหรอ เซ็งเลย ถ้าหาไม่เจอ ขอเดินเที่ยวรอบไฟดูสักพักได้ไหม»<br>
«ไม่ได้ ครบหนึ่งอาทิตย์แล้วกลับมาซะ»<br>
«ค่า»<br>
«สบายใจจริงนะเรา»<br>
เห็นโดนิต้าอาการคงที่ วอลเคนเองก็อุ่นใจ<br>
|<br>
โดนิต้ามาถึงไฟดู สนุกกับการชมรอบเมืองซึ่งเต็มไปด้วยชีวิตชีวา ทว่าสำหรับโดนิต้าแล้วคำสั่งสำคัญยิ่ง ก่อนอื่นต้องมุ่งหน้าไปคฤหาสน์ของกิบลินที่เชรีอาศัยอยู่<br>
«อยู่ไหนเหรอ เชรี»<br>
โดนิต้าเปล่งเสียงลั่นหน้าคฤหาสน์รกร้าง แต่ไร้การตอบสนองใดๆ<br>
«ช่วยไม่ได้»<br>
โดนิต้าเข้าไปในคฤหาสน์เพื่อค้นด้านใน เธอเคยชินกับการหาของแล้ว<br>
ผ่านประตูหน้าเข้าไป มีโถงทางเข้าสภาพรกร้าง โดนิต้ามองปราดเดียวก็แสกนเก็บข้อมูลที่มีประโยชน์เสร็จสิ้น รอยเท้าจำนวนมากกับลักษณะการทับถมของฝุ่น บ่งบอกได้ว่าเจ้าของรอยเท้ารูปร่างแบบไหน ก้าวเดินด้วยจังหวะช้าเร็วเท่าใด มีรอยเท้าเชรีอยู่ด้วย อีกทั้งยังพบรอยเท้าที่ไม่ใช่ของเชรีและใหม่อย่างเห็นได้ชัด มันตรงดิ่งไปทางห้องโถงใหญ่<br>
เธอตามรอยเท้าไป จนถึงห้องโถงใหญ่ที่แต่เดิมคงหรูหราไม่น้อย โต๊ะขนาดมหึมาพังยับ ถูกวางไว้ข้างกำแพง ของประดับและของมีค่าถูกขนออกไปจนหมด รอยเท้ามุ่งหน้าไปยังใจกลางห้องโถงอันรกร้าง<br>
มีกล่องวางอยู่ตรงนั้น<br>
โดนิต้ารู้ทันทีว่าคืออะไรแม้จะอยู่ห่างจากทางเข้าห้องโถง 4.5 อัลเล เธอเคยเห็น «สิ่งนั้น» จนชินตา ไม่มีทางมองผิดไปได้<br>
«เชรี...»<br>
โดนิต้าค่อยๆ เดินเข้าไปหากล่อง<br>
สิ่งที่ยัดอยู่ในกล่องอย่างลวกๆ คือเชรีที่กลายเป็นชิ้นๆ รองเท้ายังใส่คาเท้าอยู่ ส่วนน่องขาโผล่ออกมานอกกล่อง มีแขนที่บิดเบี้ยวไม่เป็นรูปทรงอยู่ข้างๆ<br>
สำหรับโดนิต้า มันคือขาและแขนของตนที่เห็นจนชินตา ส่วนหัวถูกดึงออกจากตัว หันมองมาทางเธอแต่ไม่มีการตอบสนองใดๆ ฟังก์ชั่นการทำงานหยุดลงโดยสมบูรณ์<br>
โดนิต้ายืนนิ่งกลางห้องโถงอันมืดทึม<br>
พอเห็นหุ่นยนต์ประเภทเดียวกับเธอ โดนบิดแขนขา โดนดึงหัว ความรู้สึกเหมือนภาพตรงหน้าจะละลายหายไปก็เข้าจู่โจมโดนิต้า<br>
|<br>
- จบ -<br>","ch16_d.swf","3378_012"
20012,1,"«ริมทะเลสาบ»",1,"สัตว์ประหลาดรยางค์อ่อนแรงลง ค่อยๆ จมลงสู่ก้นทะเลสาบพร้อมกับฟองน้ำ<br>
ในที่สุดจากผิวน้ำก็มองไม่เห็นอีกแล้ว แม้กระทั่งฟองน้ำก็ไม่มีอีก น้ำในทะเลสาบที่เคยขุ่นหมองก็พลันกลายเป็นสีฟ้าใสราวกับโกหก<br>
ไอน์ซึ่งคลายจากความตึงเครียดทรุดตัวลงนั่ง ณ ตรงนั้น หมอกจางลง แสงแดดสาดส่องเหนือทะเลสาบและพวกไอน์ราวกับจะแผดเผา<br>
เสื้อผ้าของไอน์อาบไปด้วยคราบเลือดจำนวนมาก จนเปลี่ยนสี ซ้ำร้ายยังส่งกลิ่นรุนแรงเกินจะทานทนได้ พาลโมและซิลฟ์ที่อยู่ด้วยกันก็เปรอะไปด้วยคราบเลือดเช่นเดียวกับเธอ ซิลฟ์ไม่รีรอกระโจนลงไปบ่อน้ำ ราวกับอยากจะหนีไปจากกลิ่นคาวให้เร็วขึ้นแม้สัก 1 วินาทีก็ยังดี เมื่อไอน์และพาลโมเห็นเช่นนั้นก็เผลออดระเบิดหัวเราะไม่ได้<br>
ทั้งสองก็ควรถอดเสื้อผ้าเปรอะเปื้อนไปด้วยเลือดและกลิ่นสาบคาวนี่ออกบ้าง จึงเดินไปริมน้ำ<br>
บนโลกที่ดูเหมือนถูกเย็บติดเข้าด้วยกันใบนี้ มีสภาพอากาศแตกต่างกันอย่างมากตามแต่ละพื้นที่ แม้ตอนที่หมอกลงจะเลวร้ายน้อยกว่านี้ แต่สถานที่สัตว์ประหลาดรยางค์อยู่ก็ร้อนเหลือเกิน<br>
ไอน์ล้างเสื้อผ้าเปื้อนคราบเลือดของสัตว์ประหลาดในทะเลสาบ เหม่อล่องลอยไปถึงที่อื่น<br>
โลกที่ไอน์เคยอยู่มาก่อน ก่อนที่ «คนพายเรือกอนโดล่าดำ» จะมา ก่อนงูร้ายจะรุกราน โลกอันสงบสุข<br>
วันนั้นเองก็ร้อนเฉกเช่นวันนี้<br>
|<br>
 หมู่บ้านที่พวกไอน์อาศัยอยู่ ในแม่น้ำและทะเลสาบที่ใกล้หมู่บ้านสุด ถือว่าเป็นสถานที่ศักดิ์สิทธิ์จึงถูกห้ามไม่ให้เข้าใกล้<br>
เพื่อดับร้อน พวกเธอจึงต้องหอบสังขารลากขาไปยังทะเลสาบอื่นที่อยู่ไกลออกไป<br>
«รอด้วยสิ พี่»<br>
คนที่ตามหลังไอน์มาคือ มนุษย์ครึ่งอสูรผู้มีอายุน้อยกว่าเธอเล็กน้อย สเปราท์<br>
ด้วยเพราะบ้านอยู่ใกล้ ทั้งสองจึงมักไปไหนมาไหนด้วยกันเสมอ จนสนิทกันราวกับเป็นพี่น้องท้องเดียวกัน<br>
เมื่อมาถึงทะเลสาบ ก็มีผู้คนมาถึงก่อนหลายคนแล้ว เท่าที่เห็นจะเป็นเด็กรุ่นราวคราวเดียวกับไอน์ มีเด็กหน้าตาคุ้นๆ จากหมู่บ้านเดียวกัน<br>
ไอน์ถอดเสื้อผ้าออก เข้าไปรวมกลุ่มกับเด็กพวกนั้น<br>
น้ำในทะเลสาบเย็นฉ่ำชุ่มชื้นหัวใจ เด็กเหล่านั้นเล่นสนุกสนานกันเสียเต็มที่ ไม่มีใครคิดเรื่องเก็บแรงไว้ตอนขากลับเลยแม้แต่คนเดียว<br>
หลังจากเล่นกันจนเหนื่อยแล้ว ก็ไปนั่งพักใต้ร่มเงาต้นไม้พูดคุยกันถึงเรื่องในอนาคต<br>
บ้างก็บอกว่าโตไปจะเป็นทหารกล้า บ้างก็บอกว่าอยากอยู่ช่วยเหลือแม่เฒ่า<br>
ไอน์เองก็บอกว่า เธออยากจะมีประโยชน์กับหมู่บ้าน<br>
แน่นอนว่าทั้งหมดเป็นเพียงเรื่องหยอกล้อในเวลาพักผ่อนอันแสนสั้นนี้ ทุกคนเข้าใจเรื่องนี้ดี<br>
เหล่าเด็กๆ ต่างก็คิดว่า ถ้าเป็นเช่นนี้ดำเนินต่อไปได้ก็คงจะดี อย่างน้อยก็จนกว่าจะเข้าพิธีบรรลุนิติภาวะ<br>
แต่ทว่า มันกลับไม่ได้เป็นเช่นนั้น ไอน์จึงต้องมาอยู่ที่นี่<br>
สเปราท์จะยังแข็งแรงดีอยู่ไหม คุณพ่อ คุณแม่ แม่เฒ่า ทุกคนในหมู่บ้านจะสบายดีกันหรือเปล่า แล้วคนคนนั้นล่ะ...<br>
|<br>
เรื่องที่ปกติไม่ค่อยนึกถึง กลับหลั่งไหลเข้ามาในหัว<br>
เธอจะต้องติดอยู่ในโลกพิลึกนี้ไปอีกนานแค่ไหนกัน<br>
ไอน์มีภารกิจที่ต้องทำให้ลุล่วง เธอจึงออกเดินทางจากทุกคน มายังโลกนี้<br>
«เป็นอะไรรึเปล่า เธอ สีหน้าดูแย่มากเลยนะ»<br>
ไอน์หันไปทางต้นเสียง ก็พบผ้าเช็ดตัวถูกยื่นมาให้ตรงหน้า<br>
พาลโมเห็นไอน์นิ่งไปจึงแปลกใจ เลยวิ่งมาดูอาการ<br>
พาลโมชี้ไปที่สองตาของไอน์ซึ่งทำหน้าราวกับไม่เข้าใจว่าพาลโมกำลังพูดถึงเรื่องอะไร ในที่สุดไอน์จึงรู้สึกตัว<br>
น้ำตากำลังไหลจากดวงตาของไอน์<br>
«ขอบคุณ»<br>
ไอน์รับผ้าเช็ดตัวมา เธอก้มตัวล้างหน้าเปื้อนคราบน้ำตา แล้วใช้ผ้าเช็ดตัวนั้นเช่น แล้วค่อยกลับไปหาผู้ชี้ทาง<br>
ความทรงจำอันลางเลือนบนโลกที่เธอเคยอยู่ เพื่อเอาทุกสิ่งทุกอย่างกลับมา เธอจะยังหยุดไม่ได้<br>
|<br>
- จบ -<br>","mn_57_a.swf","9999_040"
20013,1,"«ริมทะเลสาบ»",1,"สัตว์ประหลาดซึ่งมีหนวดจำนวนนับไม่ถ้วนจมลงสู่ก้นทะเลสาบ สัตว์ประหลาดนั้นไม่ใช่คู่ต่อสู้ของเบิร์นฮาร์ทเลยแม้แต่น้อย<br>
«เป็นสัตว์ประหลาดที่น่ารำคาญเหมือนเดิม»<br>
เบิร์นฮาร์ทมองส่งสัตว์ประหลาดเป็นครั้งสุดท้าย โดยไม่คิดจะซ่อนความขุ่นเคืองที่หาดูได้ยากเลย<br>
«แล้ว เจ้าตุ๊กตา ต่อไปจะพาไปไหนต่อ»<br>
เมื่อถูกถาม ตุ๊กตาเพียงแค่มองตอบเบิร์นฮาร์ทไปเท่านั้น โดยไม่ได้พูดอะไรตอบกลับ<br>
ดูเหมือนเบิร์นฮาร์ทจะรู้อยู่แล้วว่าตุ๊กตาคงไม่ตอบอะไรกลับมา จึงแค่ถอนหายใจหนึ่งครั้งแล้วเก็บดาบเข้าฝัก<br>
«...»<br>
มีแต่เรื่องชวนหงุดหงิด ทั้งกลิ่นคาวจากเลือดของสัตว์ประหลาด ยังเหมือนกับความหลังของเบิร์นฮาร์ทไม่มีผิด<br>
«ไม่เห็นเธอหงุดหงิดมาก่อนเลยนะ เบิร์นฮาร์ท»<br>
คำพูดของมาร์กรีตผู้มองเหตุการณ์อยู่ ฟังดูเจ็บปวดอย่างบอกไม่ถูก<br>
ตรงข้ามกับเสื้อผ้าของเบิร์นฮาร์ทซึ่งอาบไปด้วยเลือดที่สาดกระเซ็นมาจากตัวสัตว์ประหลาด เสื้อผ้าของมาร์กรีตกลับสะอาดหมดจดไร้รอยเปื้อน<br>
มาร์กรีตผู้เป็นคนเผชิญหน้ากับสัตว์ประหลาด รีบถอยแต่เนิ่นๆ ให้เบิร์นฮาร์ทเป็นคนจัดการแทน<br>
«ก็เธอมันพึ่งพาไม่ได้ ข้าเลยต้องเป็นคนไปจัดการสัตว์ประหลาดน่ารำคาญนั่นแทน»<br>
«โกรธอยู่เหรอ เขาเรียกว่าสมน้ำสมเนื้อต่างหาก ก็ดีแล้วไม่ใช่เหรอ ยังไงก็ชนะแล้วนี่»<br>
มาร์กรีตพูดพลางหัวเราะคิกคัก แต่ไม่ทันไรก็นิ่วหน้าขึ้นทันที<br>
«เลือดนั่น กลิ่นใช่ย่อยเลยนะ ไม่คิดจะไปล้างหน่อยเหรอ»<br>
มาร์กรีตสัมผัสถึงความไม่พอใจจากสายตาของเบิร์นฮาร์ท จึงพูดเพียงแค่นั้นแล้วเดินจากไปที่ใต้ร่มเงาไม้<br>
ไม่รู้ว่าเป็นเพราะสัตว์ประหลาดเมื่อกี้หรืออย่างไร ทะเลสาบซึ่งเคยขุ่นมัวจนถึงเมื่อกี้ กลายเป็นน้ำใสสะอาดจนน่าตกใจ<br>
เบิร์นฮาร์ทวางอาวุธไว้ในที่ที่มือเอื้อมถึง แล้วจึงถอดเสื้อนอกออกแช่ลงในทะเลสาบ คราบเลือดจากเสื้อนอกไหลย้อมทะเลสาบ แต่ไม่นานก็เจือจางหายไป น้ำกลับมาใสสะอาดเหมือนเดิม<br>
หมอกที่เคยปกคลุมทะเลสาบก็หายไปหมด แทนที่ด้วยแดดแรงจ้าสาดส่องลงมายังเบิร์นฮาร์ท<br>
ในที่สุดเขาก็ล้างคราบเลือดซึ่งส่งกลิ่นไม่พึงประสงค์ออกจนหมด จึงเอาพาดไปกับกิ่งไม้ เบิร์นฮาร์ทเองก็ไปนั่งพักอยู่ใต้ร่มไม้อีกคน<br>
แดดจ้ายังคงส่องไปทั่วบริเวณ<br>
จู่ๆ ความคิดชั่วแล่นว่าอยากกระโดดลงไปในทะเลสาบก็พลันแว่บขึ้นมาในหัว แต่เบิร์นฮาร์ทไม่ใช่คนมองโลกในแง่ดีขนาดจะปล่อยตัวตามสบายบนโลกอันพิสดารนี้ แถมยังเป็นที่ที่เมื่อกี้เคยมีสัตว์ประหลาดอยู่อีก<br>
 แถมคนที่คิดอยากจะลองเล่นน้ำ คงมีแต่คนที่โตมาในเมืองที่ถูกล้อมรอบด้วยกำแพงปราสาทจนไม่เคยเห็นโลกภายนอก หรือเด็กที่ยังไม่รู้จักการต่อสู้เท่านั้นเอง<br>
|<br>
«รอเดี๋ยวสิ เฮ้ย»<br>
«วันนี้จะไปให้ถึงเร็วหน่อย รีบตามมาสิ»<br>
เบิร์นฮาร์ทร้องเรียก น้องชายฝาแฝดผู้เดินนำหน้าตน แต่เด็กหนุ่มกลับไม่มีทีท่าว่าจะลดความเร็วลงเลย<br>
ทั้งสองเดินอยู่ในป่านอกกำแพงปราสาท แม้จะยังอยู่ในกำแพงเมืองก็ยังเป็นที่ที่อันตรายอยู่ดี<br>
«มีอะไรเหรอ»<br>
«ไว้ถึงแล้วก็จะรู้เอง»<br>
ฟรีดริชเลี่ยงตอบคำถามของเบิร์นฮาร์ท เขาจึงได้แต่เดินตามฟรีดริชเงียบๆ เท่านั้น<br>
ทั้งสองเป็นเด็กที่มีใจใฝ่หาการผจญภัยจนเอ่อล้น บางครั้งพวกเขาเคยปะปนไปกับคาราวานที่เข้าออกเมืองทุกๆ วันหยุด แม้ภายนอกจะเต็มไปด้วยอันตราย แต่สำหรับเด็กน้อยที่มีหัวใจใฝ่หาการผจญภัยอยู่เต็มเปี่ยมแล้วนับว่าเป็นความท้าทายที่เข้าท่านัก ปกติพวกเขาจะไปพร้อมกับพวกพ้องคนอื่น แต่วันนี้กลับอยู่กันแค่ 2 คนเท่านั้น<br>
«ถึงแล้ว ดูซะ!»<br>
กลางป่าลึกซึ่งใช้เวลาเดินเท้าเข้ามาถึง 2 ชั่วโมง มีทะเลาสาบค่อนข้างใหญ่พอสมควรอยู่<br>
«ไงล่ะ สวยสุดๆ เลยใช่ป่ะ! ว่ายน้ำกันเหอะ»<br>
ฟรีดริชพูดแล้วฉีกยิ้มแก้มปริโดยไม่ได้แสดงท่าทีเหนื่อยล้าเลย แต่ก็เป็นทะเลสาบที่งดงามจริง ๆ<br>
เขาจำอากาศร้อนอบอ้าวในวันนั้นได้ แสงเจิดจ้าที่ส่องสะท้อนลงบนผิวน้ำทะเลสาบด้วย ทั้งกลิ่นของน้ำ แม้วันนี้เขาก็ยังจำได้ราวกับพึ่งเกิดขึ้น<br>
|<br>
สุดท้าย ทั้งสองก็ว่ายน้ำเล่นกันจนตะวันลับขอบฟ้า รอบๆ เริ่มมืดสนิท จนหาทางกลับบ้านไม่เจอ<br>
ฟรีดริชจวนจะร้องไห้อยู่รอมร่อ แต่เบิร์นฮาร์ทยังคงเดินต่อไปเงียบๆ<br>
คราวนี้ฟรีดริชเป็นคนเดินตามหลังเบิร์นฮาร์ท<br>
«นี่ รู้ทางกลับด้วยเหรอ»<br>
«เงียบแล้วตามมาเถอะ»<br>
เบิร์นฮาร์ทไม่สนใจเสียงกังวลใจของฟรีดริช เขาจึงเดินอย่างอ่อนแรงตามหลังเบิร์นฮาร์ทไป<br>
เบิร์นฮาร์ทหาทางกลับบ้านพลางเงยหน้ามองดาวไปด้วย จนในที่สุดพวกเขาก็กลับถึงบ้านแม้จะใช้เวลาพอสมควร<br>
แต่เนื่องจากเป็นเวลากลางดึก พวกเขาจึงถูกทหารรักษาการณ์พบตัวเข้า<br>
ทหารรักษาการณ์พาพวกเขากลับบ้าน พ่อแม่ของพวกเขาโกรธจัดระดับที่พวกเขาไม่เคยเห็นมาก่อน<br>
พอลองนึกย้อนไปถึงเรื่องนี้ดูในภายหลัง<br>
«ตอนนั้นแย่เลยนะ ฉันเหนื่อยแทบแย่แต่ยังโดนด่าซะหูชา นึกว่าจะตายซะแล้ว»<br>
ฟรีดริชพูดขึ้นเหมือนหยอกล้อ<br>
แม้จะดุด่าไปเช่นนั้น หลังจากนั้นพ่อแม่ขอพวกเขาก็กรูเข้ามากอดทั้งสอง แล้วทำอาหารอุ่นๆ ให้ทาน หลังทานอาหารก็ให้พาพวกเขาขึ้นนอน<br>
เป็นความหลังอันแสนสุขเมื่อนานแสนนานมาแล้ว<br>
|<br>
เบิร์นฮาร์ทพาดเสื้อที่ยังเปียกแฉะไว้บนบ่า แล้วเดินกลับไปหาตุ๊กตา<br>
เมื่อลองหันกลับไปมองแสงสะท้อนจากทะเลสาบ ก็ยังชวนให้หวนนึกถึงความหลังครั้งเก่าอยู่ดี<br>
|<br>
- จบ -<br>","mn_58_a.swf","9999_041"
276,1,"ปี 3397 «กรง»",1,"สายลมที่นับว่าเย็นในฤดูแบบนี้ พัดผ่านผิวน้ำทะเลสาบสีฟ้าเข้มจนสั่นไหว พัดกลิ่นของต้นไม้ในป่ามาถึงชายทะเลสาบ เด็กสาววางมือจากการเก็บหอยแล้วเงยหน้าขึ้น<br>
«แปลกจังนะ ช่วงเวลาแบบนี้ หรือคืนนี้จะมีพายุกันนะ ซิลฟ์»<br>
เธอพูดกับสัตว์ตัวใหญ่ที่หยุดอยู่ข้างตัวพลางสะบัดมือที่เปียกชุ่ม สัตว์ที่ดูคล้ายหมาป่านั้นจ้องหน้าพาลโมแล้วกระพริบตาหลายครั้ง<br>
«จริงสินะ ถ้างั้นก็รีบกลับกันเถอะ อีกนิดเดียวก็จะเก็บส่วนของวันนี้เสร็จแล้ว»<br>
เด็กสาวเผยรอยยิ้มร่าเริง แล้วย่อตัวลงเก็บหอยอีกครั้ง<br>
ชื่อของเด็กสาวคือพาลโม คนของเผ่าที่อาศัยในหมู่บ้านชายแดนอาณาจักรโคลก้า<br>
โคลก้ามีธรรมชาติที่เงียบสงบและป้อมปราการตามธรรมชาติ ผู้คนใช้ชีวิตด้วยการพึ่งตนเองโดยการเก็บของป่าและล่าสัตว์ จุดเด่นของที่นี่ก็คือพลเมืองต่างอยู่แยกกันเป็นเผ่า และไม่ค่อยมีการแสดงเอกลักษณ์ของประเทศสักเท่าไร เผ่าของพาลโมเองก็เช่นกัน พวกเขาใช้ชีวิตอย่างเรียบง่ายมีความสุข ห้อมล้อมด้วยต้นไม้และลำน้ำ<br>
|<br>
«กลับมาแล้วค่า»<br>
เมื่อพาลโมหอบกระจาดกลับมาถึงบ้านก็พบว่าไม่มีใครอยู่ในบ้านเลย ปกติแล้วเวลานี้เป็นเวลาที่แม่ของเธอเตรียมอาหารเย็น ถึงพ่อกับแม่จะเคยออกไปข้างนอกในเวลานี้บ้าง แต่ครั้งนี้พาลโมรู้สึกสังหรณ์ใจไม่ดีเลย<br>
«....เดี๋ยวก็คงกลับมาสินะ»<br>
ลมข้างนอกพัดแรงขึ้นราวกับตั้งใจจะทำให้พาลโมเป็นกังวล เมฆสีดำเริ่มแผ่ขยายเต็มท้องฟ้า อุณหภูมิก็เริ่มลดลง<br>
«....กรร»<br>
สัตว์ข้างตัวซบหัวลงกับขาของพาลโมราวกับว่ารับรู้ได้ถึงความไม่สบายใจ<br>
«อื้ม ไม่เป็นไรจ้ะ ขอบใจนะ ซิลฟ์»<br>
พาลโมพูดด้วยน้ำเสียงสดใสพลางลูบจมูกของซิลฟ์<br>
«งั้นเรามาทำซุปกันก่อนเลยดีไหมนะ วันนี้เก็บหอยมาได้เยอะเลยด้วย ส่วนของซิลฟ์ก็มีนะ»<br>
พาลโมยิ้มพร้อมกับโบกกระจาด เสียงหอยในกระจาดกระทบกันแกร่กกร่าก ซิลฟ์พยักหน้าคล้ายกับว่าสบายใจแล้วม้วนตัวลงนอนตรงทางเข้าบ้าน<br>
|<br>
พาลโมทำซุปเสร็จ พระอาทิตย์ก็ลับขอบฟ้าไปแล้ว แต่พ่อกับแม่ก็ยังไม่กลับมา แน่นอนว่าเธอย่อมเป็นกังวล ขณะที่กำลังลังเลอยู่ว่าจะออกไปตามหาดีไหมนั้น ประตูหน้าบ้านก็เปิดออก สีหน้าที่มืดมนของพาลโมก็พลันสดใส<br>
«พ่อคะ แม่คะ กลับมาแล้วเหรอ นี่นะ...»<br>
ทว่า ประโยคนั้นสิ้นสุดลงกลางทาง มีผู้ชายคนหนึ่งที่เธอไม่เคยเห็นหน้าอยู่ด้านหลังของพ่อแม่<br>
«กลับมาแล้ว พาลโม»<br>
«ยินดีต้อนรับกลับบ้านค่ะ»<br>
ชายคนนั้นจ้องพาลโมที่พึมพำเสียงเบา ชายร่างผอมคนนั้นสวมชุดสีดำ ดวงตาเย็นชา พาลโมตัวสั่นด้วยความรู้สึกประหลาดนั้น<br>
«พ่อคะ ข้าวล่ะ...»<br>
«ขอโทษนะ เดี๋ยวพ่อมีเรื่องจะต้องคุยกับคนคนนี้หน่อย เดี๋ยวผู้ใหญ่บ้านก็จะมาแล้ว พาลโมขึ้นไปข้างบนเถอะ»<br>
พ่อพูดกับพาลโมด้วยน้ำเสียงเหน็ดเหนื่อย ส่วนแม่ก็มีท่าทางราวกับจะร้องไห้<br>
«เอาขนมปังติดไปด้วยสิ ไว้คุยเสร็จแล้วค่อยมากินข้าวกันนะ»<br>
«...อื้อ เข้าใจแล้ว»<br>
พาลโมฉลาด จึงเข้าใจดีว่าถึงตัวเองจะพูดอะไรก็มีแต่จะทำให้พ่อกับแม่ลำบากใจเท่านั้น<br>
«มานี่สิ ซิลฟ์ ไปข้างบนกัน»<br>
พาลโมเรียกซิลฟ์ แล้วก็ขึ้นไปชั้นสองด้วยกัน<br>
|<br>
พาลโมเงี่ยหูฟังสถานการณ์ที่ชั้นล่างพลางเคี้ยวขนมปังไป ถึงจะไม่ได้ยินทั้งหมด แต่ก็ได้ยินเสียงโกรธของพ่อ เสียงร้องไห้สะอื้นของแม่ และเสียงกลั้นคำรามของผู้ใหญ่บ้าน ไม่ว่าจะคิดยังไงก็ไม่มีทางเป็นเรื่องสนุกไปได้ แล้วพาลโมก็รู้สึกตัวเมื่อได้ยินชื่อตัวเอง<br>
«....คุยเรื่องของเราอยู่นี่เอง»<br>
มีอะไรผิดพลาดไปรึเปล่านะ หรือพ่อกับแม่จะให้เราไปที่ไหนกันนะ ความคิดนั้นแวบขึ้นมาในหัว ตาของพาลโม้ก็รื้น พาลโมฟุบหน้าลงกับหมอนแล้วเช็ดน้ำตา<br>
«.....ก็เขายังเด็กอยู่เลยนะ.....»<br>
«.....งั้นหมู่บ้านจะเป็นยังไงก็....»<br>
«.....ก็บอกแล้วไงว่าแค่พาลโมคนเดียว.....»<br>
พอมองไม่เห็นอะไรแล้ว ก็ได้ยินเสียงที่ชั้นล่างชัดขึ้น ดูเหมือนว่าชายชุดดำคนนั้นจะให้เราทำอะไรสักอย่าง แต่พ่อกับแม่ไม่เห็นด้วย<br>
«ถ้าเราไม่ไป จะทำอะไรกับหมู่บ้านนะ»<br>
ถ้าอย่างนั้นเราก็ต้องไป พอเข้าใจเรื่องราวแล้ว พาลโมก็ตัดสินใจได้ทันที ซิลฟ์ส่งเสียงร้องตั้งใจจะหยุดพาลโมที่ลุกขึ้นยืน<br>
«ขอโทษนะ แกเองก็อาจจะต้องไปที่ที่อันตรายก็ได้ แต่ว่าฉันไม่อยากให้พ่อกับแม่ต้องลำบาก»<br>
พอซิลฟ์จ้องตาของพาลโม ก็ถอนหายใจราวกับจะพูดว่าช่วยไม่ได้<br>
«ขอบใจนะ ซิลฟ์»<br>
พาลโมลูบหัวซิลฟ์ แล้วออกจากห้องไปด้วยสีหน้ามุ่งมั่น<br>
|<br>
เมื่อเดินเข้าไปในห้องนั่งเล่น ก็ได้ยินเสียงโกรธของพ่อพอดี<br>
«ก็บอกไปตั้งหลายครั้งแล้ว! ว่าอย่าให้พาลโมออกไปสู้น่ะ....»<br>
«พ่อคะ! หนู...จะไป»<br>
«พาลโม...ขึ้นไปข้างบนเดี๋ยวนี้ นี่เป็นเรื่องของผู้ใหญ่นะ»<br>
พ่อจ้องมาทางพาลโมด้วยสีหน้าเคร่งเครียด ขนาดตอนที่พาลโมทำแจกันสำคัญแตกยังไม่เคยเห็นสีหน้าน่ากลัวแบบนี้ เลย ทว่าชายชุดดำที่ได้ยินพาลโมพูดเช่นนั้นก็แสยะยิ้มออกมา<br>
«สมกับเป็นคุณหนูผู้ควบคุมสัตว์ศักดิ์สิทธิ์ของโคลก้า นอกจากจะกล้าหาญแล้วยังเข้าใจอะไรง่ายอีกด้วย»<br>
«พาลโม!?»<br>
แม่ร้องขึ้น พ่อจ้องชายคนนั้นไม่วางตา ตรงข้ามกันนั้น ผู้ใหญ่บ้านมีสีหน้าโล่งใจ<br>
«จะให้ฉันไปที่ไหนใช่ไหมคะ?»<br>
«ถูกต้องแล้ว พาลโม เจ้าหมาป่าตัวโตนั่นก็ด้วยนะ»<br>
«เด็กคนนี้ไม่ใช่หมาป่า เขาชื่อซิลฟ์ค่ะ»<br>
«งั้นรึ ถ้าอย่างงั้นก็ไปด้วยกันกับซิลฟ์»<br>
«..................»<br>
ได้ยินดังนั้น แม่ของพาลโมก็ร้องไห้โฮ โดยมีพ่อลูบหลังที่กำลังสั่นอย่างช้าๆ ขณะที่พ่อกำลังจะเอ่ยปากพูดอะไร ก็โดนชายคนนั้นขัดขึ้น<br>
«ข้าชื่ออาสึระ พรุ่งนี้เจ้าจะต้องออกเดินทางไปยังอาณาจักรรูบิโอน่า เตรียมตัวเอาไว้ล่ะ»<br>
หลังจากแจ้งเรื่องแล้ว อาสึระก็ยืนขึ้นแล้วเดินจากไปอย่างเงียบๆ ทั้งสี่คนที่เหลือได้แต่มองตามไปโดยไม่พูดอะไร<br>
|<br>
วันต่อมา พาลโมก็ออกจากป่าไปโดยทิ้งแม่ที่หยุดร้องไห้แล้ว กับพ่อที่กัดริมฝีปากจนเลือดเกือบไหลไว้เบื้องหลัง ท้องฟ้าแจ่มใสราวกับพายุเมื่อวานเป็นเรื่องโกหก<br>
«นี่ คุณอาสึระ ฉันจะต้องไปที่ไหนเหรอคะ?»<br>
พาลโมถามขึ้นเมื่อพ้นป่าไปแล้ว อาสึระตอบโดยมองไปข้างหน้าเพียงอย่างเดียว<br>
«สนามรบ»<br>
«แต่ว่าฉันทำอะไรไม่ได้หรอก»<br>
«ฉันไม่ได้พูดว่าจะให้เธอทำ ฉันจะให้เธอสั่งเจ้านั่นให้ทำต่างหาก»<br>
«ซิลฟ์เหรอ?»<br>
«ใช่ ขอใช้พลังในตำนานนั่นให้เป็นประโยชน์กับประเทศหน่อย»<br>
ซิลฟ์ส่งเสียงคำรามเมื่อได้ยินดังนั้น แต่สีหน้าของอาสึระยังคงเรียบเฉย<br>
«สัตว์ศักดิ์สิทธิ์ที่ไม่แก่ไม่ตายแห่งโคลก้า พลังนั้นคู่ควรกับกองทัพ หากแต่ไม่มีใครฝึกสอนได้»<br>
อาสึระพูดราวกับท่องบทกลอน<br>
«แต่ในที่สุด ข้าก็ได้ยินว่ามีคนที่สามารถใช้พลังนั้นได้ปรากฏตัวขึ้น นั่นก็คือเจ้า»<br>
«ไม่จริง.... ซิลฟ์ก็แค่ปกป้องฉันเท่านั้นเอง....»<br>
«คิดให้ดีๆ สิ ถ้าประเทศสูญสลายพวกเธอก็จะสูญสลายไปด้วย ถ้าจักรวรรดิมาถึงนี่แล้ว เผ่าของพวกเธอจะถูกทำลายไม่เหลือภายในพริบตา»<br>
«.....ฉันไม่เคยสู้มาก่อนเลยค่ะ»<br>
«ยังไงก็ต้องทำ เพื่อครอบครัว แล้วก็เพื่อประเทศชาติล่ะนะ»<br>
พาลโมคอตก มองดูสีหน้าของอาสึระจากด้านข้าง แต่ก็ไม่สามารถอ่านสีหน้าท่าทางจากใบหน้านั้นได้เลย<br>
พาลโมถอนหายใจ แล้วเร่งฝีเท้าตามอาสึระให้ทัน<br>
|<br>
เมื่อออกจากป่า ก็ถึงเมืองที่มีรถไฟไปผ่านไปยังเมืองหลวงของสหราชอาณาจักร<br>
«จากนี้ไปจะขึ้นรถไฟกัน แล้วก็สัตว์นี่ต้องเข้าไปอยู่ในกรง»<br>
กรงนั้นถูกเตรียมไว้บนรถเข็นขนาดใหญ่ที่อยู่นอกเมือง<br>
«เราจะให้สัตว์เข้าไปในเมืองไม่ได้ แล้วถ้าถูกเห็นเข้าล่ะก็จะเป็นปัญหา»<br>
อาสึระพูดอย่างเย็นชา<br>
«ฉันให้ซิลฟ์เข้าไปในนั้นไม่ได้ จะเดินไปก็แล้วกัน»<br>
«เรื่องสบายๆ แบบนั้นน่ะทำไม่ได้หรอก เงียบแล้วเข้าไปซะ»<br>
ซิลฟ์ส่งเสียงคำรามราวแผ่นดินไหว ทว่าสีหน้าของอาสึระก็ไม่เปลี่ยนไปเลย<br>
«หยุดนะ ซิลฟ์ เข้าใจแล้ว ฉันก็จะเข้าไปในกรงด้วย»<br>
«อยากทำอะไรก็เชิญ»<br>
อาสึระพูดดังนั้นแล้วก็เปิดกรง พาลโมพาซิลฟ์เข้าไปในกรงนั้น กรงนั้นราวกับว่าเคยใช้ขังสัตว์อื่นมาก่อน มันสกปรกมาก และเต็มไปด้วยกลิ่นเหม็น<br>
«อดทนไว้นะ ซิลฟ์ เพื่อหมู่บ้านของเรา»<br>
ในกรงสั่นไปมาที่แสงไม่ค่อยเข้าถึงนั้น พาลโมพิงตัวซิลฟ์แล้วพึมพำออกมา<br>
ไม่นานกรงนั้นก็เข้าไปอยู่ในรถไฟ แล้วเริ่มขยับ กรงที่ถูกเก็บไว้ในตู้เก็บของนั้นยิ่งมืดลงไปอีก<br>
ในความมืดสนิทนั้น พาลโมพยายามอดทนต่อความไม่สบายใจที่ถาโถมเข้ามาอย่างสุดกำลัง เธอนึกถึงภาพทิวทัศน์บ้านเกิด และหมู่บ้านที่สวยงามจนผล็อยหลับไป<br>
|<br>
- จบ -<br>","ch28_a.swf","3397_000"
286,1,"ปี 3386 «กฎ»",1,"ทิศตะวันออกของสหราชอาณาจักรูบิโอนา มีนิคมหนึ่งอยู่ชานเมืองของอาณาจักรบารัค<br>
ถึงที่นั่นจะเป็นดินแดนไกลปืนเที่ยงที่ห่างจากความศิวิไลซ์ แต่ก็หนีจากหายนะของน้ำวนไม่พ้น กระนั้นเหล่าผู้คนที่ถูกเรียกว่าชาวเฮย์เด็นที่อาศัยอยู่ที่นั่น ก็ยังสามารถปรับตัวได้อย่างมีเอกลักษณ์ พวกเขายังสามารถคงรูปแบบการใช้ชีวิตแบบปิดกั้นตัวเองจากโลกอารยะ โดยใช้การสร้างเสริมความแข็งแกร่งทั้งทางร่างกายและจิตใจ ซึ่งเข้ากับธรรมชาติของพื้นที่ พวกเขามีจิตวิญญาณที่เคร่งครัด และปรับตัวเข้ากับยุดสมัยอันโหดร้ายนี้ พวกเขาไม่ปักหลักตั้งถิ่นฐาน พเนจรไปตามหุบเขาหรือป่าไม้ เฝ้าระมัดระวังและทำการฝึกฝนอย่างเข้มงวดทุกช่วงอายุ ทำให้ชนเผ่านี้ยังดำรงเผ่าพันธุ์ข้ามผ่านยุคสมัยแห่งความมืดมาได้<br>
และที่สุด พวกเขาก็ถูกกล่าวขานในฐานะชนเผ่าในตำนาน<br>
|<br>
ในนิคมเฮย์เด็นนั้น มีเด็กหนุ่มผู้หนึ่งนามว่าอาสึระ เป็นชายผู้ถูกเรียกว่าผู้มีพรสวรรค์ใน «ศาสตร์» อันอ่อนเยาว์ ไม่ว่าจะเป็นอันตรายแบบใดก็ไม่หวั่นเกรง ผู้คนต่างหวาดกลัวนัยน์ตาพิษคู่นั้น เขาคือผู้บรรลุศาสตร์แห่งศิลปะการต่อสู้อันยอดเยี่ยม ถึงขนาดที่ว่ามีแค่นักสู้ผู้ใหญ่ไม่กี่คนที่สามารถต่อกรกับเขาได้<br>
เมื่อครั้งที่อาสึระเพิ่งจะอายุครบสิบหกไม่นาน เขาก็ตัดสินใจเข้าร่วม «พิธีบรรลุนิติภาวะ»<br>
«พิธีบรรลุนิติภาวะ» นั้นเป็นธรรมเนียมที่สืบต่อกันมาแต่โบราณของเฮย์เด็น ซึ่งพิธีกรรมนั้น ผู้ที่กำลังจะบรรลุนิติภาวะนั้นจะต้องเด็ดหัวของสัตว์ร้ายที่มาจากน้ำวนที่อยู่นอกหมู่บ้าน การทดสอบนั้นเข้มงวดมาก หากทดสอบล้มเหลวก็หมายถึงความตาย ต่อให้รอดกลับมาได้ แต่หากไม่มีหัวสัตว์ร้ายกลับมาด้วยแล้วล่ะก็จะไม่ได้รับอนุญาตให้กลับเข้าหมู่บ้านอีก บางคนถูกยิงให้ตายเลยก็มี<br>
แต่เพราะความเคร่งครัดนั้น จึงทำให้ไม่ค่อยมีเด็กวัยรุ่นเข้าร่วมจนทำให้เกิดปัญหา<br>
|<br>
«สิบหกคนรึ ปีนี้เยอะพอดูเลยนะ»<br>
พ่อเฒ่าผู้จัดพิธีบรรลุนิติภาวะพึมพำขึ้นเบาๆ ผู้ตอบคำถามนั้นก็คือครูฝึกผู้แข็งแกร่ง มารุกะผู้ถูกเรียกว่าหัวหน้า นักรบชั้นเลิศผู้สง่างามและกล้าหาญที่มีรอยแผลเป็นบนใบหน้า<br>
«อาจจะเพราะอาสึระเข้าร่วมละมั้งครับ หากชายคนนั้นเข้าร่วมด้วย คนอื่นก็เลยตั้งใจมุ่งมั่นขึ้นมา»<br>
«อย่างนี้นี่เอง ความดื้อดึงเอาแต่ใจของวัยหนุ่มสาวงั้นรึ»<br>
«ฝีมือระดับเขา จะฆ่าทิ้งแล้วหิ้วกลับมาสักตัวหรือสองตัวคงไม่ยาก แต่ว่า หากเป็นแบบนั้นแล้วดูจะไม่ค่อยน่าประทับใจเท่าไหร่»<br>
«มันก็จริงนะ แต่ถึงจะอย่างนั้น การมีชีวิตรอดก็เป็นข้อพิสูจน์ถึงความแข็งแกร่ง เรื่องความดื้อดึง นั่นก็ไม่ใช่เรื่องไม่ดี»<br>
พ่อเฒ่าลูบเคราที่ไว้ยาวไปพลางตอบมารุกะ<br>
|<br>
«อาสึระ จะเข้าพิธีบรรลุนิติภาวะจริงๆ เหรอ?»<br>
คามานะ เด็กสาวผู้เป็นเพื่อนกันตั้งแต่เด็กเอ่ยถามอาสึระที่กำลังเตรียมอุปกรณ์<br>
อาสึระนั้นเสียพ่อแม่ไปตั้งแต่เด็ก จึงใช้ชีวิตอยู่คนเดียว เต็นท์แบบเคลื่อนย้ายได้นั้นไม่ได้แยกเป็นสัดส่วน เมื่อเข้าไปถึงก็เป็นห้องที่ใช้ทั้งอาศัยแล้วก็นอนเลย เต็นท์ของอาสึระนั้น ถ้าเทียบกับมาตรฐานของคนในกลุ่มแล้ว ออกจะดูเล็กและเรียบง่าย<br>
«อืม»<br>
อาสึระเงยหน้าตอบ<br>
«รู้สึกว่าปีนี้ทุกคนจะเข้าร่วมกันหมดเลยนะ ทั้งเมย์กะทั้งสึนาจิก็บอกจะเข้าร่วมด้วยน่ะ รู้ไหม? แล้วก็ คิโด้ก็จะไปด้วยนะ»<br>
ทุกคนเป็นเยาวชนวันเดียวกัน แต่ว่าไม่ค่อยมีปฏิสัมพันธ์กับอาสึระเท่าไหร่นัก สำหรับตัวเขาเองที่เอาแต่ลับฝีมือการต่อสู้ของตนอย่างเงียบๆ แล้ว ไม่มีมนุษย์ที่เรียกว่าเป็นเพื่อนได้เลยแม้แต่คนเดียว คนที่คอยดูแลเขาหลังจากที่พ่อแม่เสียไปก็มีแต่บ้านของคามานะ เขาไม่ค่อยได้ข้องเกี่ยวกับคนในหมู่บ้านเท่าไรนัก<br>
«ไม่รู้จักแฮะ ไม่เคยสนใจ»<br>
อาสึระทำความสะอาดอุปกรณ์ต่อไป เขาลับมีดสั้นที่เรียกว่าคุไนด้ามเล็ก<br>
«ฉันก็เข้าร่วมด้วยดีมั้ยนะ ถ้าทุกคนไปด้วยกันงานก็จะเสร็จง่ายขึ้นนี่ ขนาดตาคิโด้นั่นยังไปเลย ฉันเองก็น่าจะทำได้เหมือนกันนะ»<br>
คิโด้คือเด็กหนุ่มขาเสีย เป็นผู้ชายที่ไม่มีใครคิดว่าจะผ่านพิธีบรรลุนิติภาวะได้มากที่สุด<br>
«อย่าเลยน่า เธอยังไม่แข็งแกร่งพอหรอก»<br>
«งั้นเหรอ? เห็นแบบนี้ก็เถอะ ฉันเองก็ทำได้เหมือนกันนะ»<br>
สาวน้อยตอบกลับไปแบบสบายๆ พลางหัวเราะเสียงดัง คามานะรู้ว่าอาสึระเป็นพวกไม่แสดงออกทางสีหน้า เพราะฉะนั้นถึงได้คุยกับเขาอย่างร่าเริงมาตลอด»<br>
«เตือนแล้วนะ""<br>
«โอ้ น่ากลัวจัง อาสึระ ฉันตัดสินใจแล้ว ฉันเองก็จะเข้าพิธีเหมือนกัน»<br>
คามานะพูดดังนั้นแล้วก็ออกจากเต็นท์ของอาสึระไป สุดท้ายอาสึระก็ไม่ได้เงยหน้าขึ้นมองเลยแม้แต่ครั้งเดียว<br>
|<br>
วันพิธีบรรลุนิติภาวะ เหล่าเยาวชนผู้เข้าร่วมพิธีกับครอบครัวที่มาส่งมารวมตัวกันอยู่ที่หน้าหมู่บ้านนั้น เป็นจำนวนคนที่มากพอควรเลยทีเดียว ในสิบหกคนที่เข้าร่วมพิธีนั้นมีผู้หญิงอยู่ห้าคน ส่วนมากเป็นคู่รักที่เข้าพิธีด้วยกัน ผู้หญิงไม่มีหน้าที่เข้าร่วมพิธีบรรลุนิติภาวะก็จริง แต่หากไม่เข้าร่วม ลำดับในหมู่บ้านก็จะต่ำอยู่อย่างนั้น ส่วนผู้ชาย หากอายุเกินยี่สิบแล้วยังไม่สำเร็จพิธีบรรลุนิติภาวะ ก็จะถูกขับไล่ออกจากหมู่บ้าน<br>
«หัวของ 'สัตว์ร้าย' ที่พวกเจ้าจะเอากลับมาจะเป็นตัวอะไรก็ได้ แต่ว่าต้องคนละตัวนะ นี่เป็นการทดสอบว่าพวกเจ้าเหมาะสมที่จะเป็นชาวเผ่าผู้แข็งแกร่งของเฮย์เด็นหรือไม่ จงใช้กำลังทั้งหมดที่มีทำให้สำเร็จซะ เข้าใจนะ»<br>
เหล่าเยาวชนตอบรับคำของหัวหน้า<br>
ถึงเวลาที่เหล่าเยาวชนทั้งหลายจะออกจากหมู่บ้านแล้ว พ่อแม่ที่น้ำตาคลอเบ้าตอนมองส่งลูกหลานก็มี หนึ่งในนั้นก็มีพ่อแม่ของคามานะด้วย<br>
«คามานะ เจ้าต้องกลับมานะ»<br>
«อาสึระก็อยู่ ไม่ต้องเป็นห่วงหรอก»<br>
คามานะบอกพ่อแม่ไปแบบนั้นพร้อมรอยยิ้ม<br>
|<br>
เหล่าเยาวชนออกจากหมู่บ้านมาได้สองวันแล้ว ความรู้สึกราวกับออกมาเที่ยวเล่นของพวกเขานั้น เริ่มแปรเปลี่ยนเป็นความไม่สบายใจ ชายรูปร่างดีที่ถูกเรียกว่าเมย์กะท่าทางดูเป็นผู้นำเรียกทุกคนมารวมกันแล้วเริ่มพูด<br>
«พรุ่งนี้เราจะเข้าใกล้เขตที่มีสัตว์ร้ายปรากฏออกมา ขอให้ทุกคนร่วมแรงร่วมใจกันสู้ให้การทดสอบนี้สำเร็จด้วย»<br>
«แต่ว่า ต้องไปตรงไหนถึงจะเจอสัตว์ร้ายที่ว่าล่ะ? ไอ้ตัวที่เหมาะมือก็ไม่รู้อยู่ตรงไหน»<br>
«นั่นก็ทุกคนต้องร่วมมือกัน...»<br>
เสียงคัดค้านเมย์กะดังขึ้น<br>
«พูดง่ายๆ แบบนั้นจะดีเร้อ»<br>
เหล่าเยาวชนที่เข้ามารวมกันอยู่รอบกองไฟ ต่างก็ออกความเห็นกันตามใจตัวเองด้วยความกังวลและตื่นเต้น<br>
«นี่ อาสึระ! เคยมาถึงแถวนี้หรือเปล่า? ไปทางไหนถึงจะเจอสัตว์ร้ายงั้นเหรอ?»<br>
คามานะหันมาพูดกับอาสึระที่นิ่งเงียบ เมื่อได้ยินประโยคนั้น ทุกคนก็มองหาอาสึระ ทว่าไม่มีใครเห็นตัวเขาเลย ทุกคนคาดหวังในตัวอาสึระที่ดูไม่น่าเข้าใกล้แต่ก็มีฝีมือที่สุด บรรยากาศเงียบอย่างประหลาดเริ่มแผ่กว้าง<br>
«ตะวันออก ถ้าไปทางตะวันออกล่ะก็จะถึงที่ที่ฉันเคยเห็นสัตว์ร้ายอยู่หลายครั้ง»<br>
เสียงของอาสึระดังขึ้น บางทีเขาอาจจะลบร่องรอยตัวเองแล้วนอนพักอยู่บนต้นไม้ก็ได้<br>
เขาเองนั้นเคยต่อสู้กับสัตว์ร้ายโดยที่ไม่เกี่ยวกับพิธีบรรลุนิติภาวะมาก่อน ความจริงแล้ว เด็กจะไม่ได้รับอนุญาตให้ออกจากหมู่บ้านโดยที่ยังไม่ผ่านพิธีบรรลุนิติภาวะ แต่อาสึระที่มีฝีมือเหนือชั้นนั้น เทียวเข้าเทียวออกหมู่บ้านโดยไม่ได้ถูกดุด่าหรืออะไรเป็นพิเศษ<br>
«ถ้างั้นก็ลองไปทางตะวันออกดูไหมล่ะ?»<br>
คามานะเสนอขึ้น<br>
«เคยเจอตัวอะไรมาก่อนงั้นเหรอ? ตัวสิบเขา? หรือว่านกพ่นไฟล่ะ?»<br>
คนอื่นเองก็เริ่มถามคำถามขึ้น ไม่ว่าจะตัวไหนก็เป็นสัตว์ร้ายที่รู้จักกันดีทั้งนั้น สัตว์ขนาดกลาง หากไม่ประมาทก็ไม่ได้มีอันตรายมากนัก<br>
«จะตัวไหนก็มีทั้งนั้นแหละ แต่ระวังไว้จะดีกว่า»<br>
เสียงของอาสึระยังคงดังก้องอยู่โดยไม่เห็นตัว<br>
«เอาล่ะ ตัดสินใจได้แล้ว พรุ่งนี้เราจะไปทางตะวันออกกัน รีบออกเดินทางให้เร็วที่สุดเลย ฉันไม่อยากจะเดินทางผ่านสถานที่อันตรายยามค่ำคืนเท่าไหร่""<br>
การชุมนุมยามค่ำที่เอะอะนั้นก็จบลงด้วยประการฉะนี้<br>
|<br>
วันรุ่งขึ้น เหล่าเยาวชนต่างมุ่งหน้าไปทางทิศตะวันออก ไม่มีใครเห็นอาสึระ ดูเหมือนเขาจะเดินทางห่างจากกลุ่มไปเล็กน้อย<br>
ไม่นานนัก คิโด้ก็เริ่มล่าช้าจากกลุ่ม ถึงจะตามกลุ่มมาได้จนถึงที่นี่ แต่ดูท่าจะไปไม่ไหวแล้ว<br>
«คิโด้ ยอมแพ้แล้วกลับไปจะดีกว่าไหม? นายน่ะไม่ไหวหรอก»<br>
ในป่ามีเสียงหัวเราะดังขึ้น<br>
«ถ้าร้องไห้ขอโทษ พ่อเฒ่าต้องยกโทษให้แน่ๆ»<br>
เสียงหัวเราะดังขึ้นอีก คิโด้เมินเสียงหัวเราะพวกนั้นแล้วลากขาที่พิการเดินหน้าต่อไป พลางพึมพำคำว่า «ฉันไม่ยอมแพ้หรอก» ที่เบาเสียจนไม่มีใครได้ยิน<br>
|<br>
ไม่นาน พุ่มไม้ในป่าด้านหน้าก็สั่นอย่างรุนแรง พลันมีเสียงคนตะโกนขึ้น<br>
«ไอ้สิบเขา!»<br>
สัตว์สี่เท้าขนาดเท่าลูกวัวมีเขาสิบเขาก็โผล่ออกมา<br>
«พวกเรา ลุยเข้าไปเลย»<br>
ทั้งกลุ่มตื่นเต้นกันใหญ่ โชคดีชะมัดเลยที่เจอเหยื่อขนาดเหมาะเหม็งเร็วแบบนี้<br>
«ฉันขอคนแรกล่ะนะ»<br>
ชายหนุ่มที่ดูตื่นเต้นวิ่งตามตัวสิบเขาไป ต่อมาอีกราวสี่ถึงห้าคนก็ออกห่างจากแนวรบ ตีวงล้อมเข้าไปในป่า<br>
พลันเสียงร้องโหยหวนก็ดังขึ้นจากในป่า จนทั้งกลุ่มตัวสั่น<br>
«หรือว่าจะโดนไอ้สิบเขานั่นเล่นงานเอาแล้ว?»<br>
ถึงจะไม่เท่าอาสึระ แต่พวกเขาเองต่างก็มี วิชาเหอะ เป็นนักรบรุ่นเยาว์ที่ถูกลับคม ทุกคนถืออาวุธที่ตัวเองถนัด<br>
«ไม่จริงน่า»<br>
เมื่อพวกที่เหลือหยุดนิ่งสักพัก ก็เริ่มได้กลิ่นเลือดสดๆ จากรอบด้าน<br>
«โธ่เว้ย มันเกิดอะไรขึ้นกัน!?»<br>
พอคิดจะเข้าไปช่วยกลุ่มที่ล้อมเข้าไปนั้น คนในกลุ่มอีกสองคนก็หายเข้าไปในป่า<br>
«อะไรน่ะ? เกิดอะไรขึ้นน่ะทุกคน! นี่ ตอบทีสิ!!»<br>
กลุ่มที่เหลือมีผู้หญิงอยู่มากกว่า และยังมีคนที่ตัวสั่นด้วยความกลัวอยู่ด้วย<br>
«นี่ อาสึระ อยู่ที่ไหนน่ะ? ช่วยทีสิ!»<br>
คามานะตะโกน<br>
«ฉันอยู่นี่»<br>
เสียงอาสึระ<br>
«ไม่มีเสียงตอบรับจากคนที่ไล่ตามตัวสิบเขาไปเลย»<br>
เสียงของคามานะเกือบจะร้องไห้<br>
«ก็เตือนแล้วไม่ใช่เหรอว่าให้ระวังตัว»<br>
น้ำเสียงของอาสึระไร้อารมณ์<br>
«หยุดล้อเล่นแล้วออกมาได้แล้ว! ในนั้นมันมีอะไรน่ะ? ขอร้องล่ะ มาอยู่กับพวกเราเถอะ»<br>
ไม่มีเสียงตอบรับ<br>
เสียงขยับตัวอย่างรวดเร็วในป่าดังขึ้นทำลายความเงียบ ต้นไม้ในป่าข้างหน้ากลุ่มคนที่เหลือ ล้มลงทีละต้นราวกับทางเปิดออกเอง<br>
ในป่านั้นมี «สัตว์ร้าย» ขนาดยักษ์อยู่ มันคือแมงมุมที่เหลือรอดมาจากยุคมืด เป็นสัตว์ร้ายที่ถูกขนานนามว่า «แมงมุมดำ» จากสีขาที่แหลมคมราวกับจะเฉือนทุกสิ่งเป็นชิ้นๆ เลือดสีแดงสดหยดจากขาเหล่านั้น แมงมุมยังมีอีกหลายตัว พวกมันซุ่มโจมตีอยู่ ทั้งกลุ่มถูกแมงมุมล้อมเอาไว้เสียแล้ว<br>
เหล่าเยาวชนทั้งหลายชักดาบออกมาเตรียมสู้กับแมงมุม ยกเว้นส่วนหนึ่งที่ยังตื่นตกใจ<br>
ทว่าวินาทีต่อมา พวกเขาก็โดนขาแมงมุมเฉือนจนหมด เพียงแค่แมงมุมขยับครั้งเดียว ก็เด็ดหัวคนสามคนลอยขึ้นไปในอากาศได้<br>
«อาสึระ!!»<br>
เสียงร้องโหยหวนของคามานะดังขึ้น แต่เธอเองก็ตกเป็นอาหารของแมงมุมทั้งที่ส่งเสียงร้องอยู่ เล็บที่ขยับลงมานั้นเสียบเข้าที่ไหล่เธอจนทะลุถึงหน้าอก ในสติที่ค่อยๆ เลือนลางนั้นเธอได้ยินเสียงของอาสึระ<br>
«ก็ฉันบอกแล้วไง ว่าอย่าดีกว่า»<br>
คำพูดเย็นชา ปนเปไปกับเสียงกัดกินเหยื่อที่ดังก้องไปทั่วป่า<br>
|<br>
ป่าหลังงานฉลองที่บ้าคลั่งจบลงนั้น กลับเข้าสู่ความเงียบอีกครั้ง อาสึระที่ลบร่องรอยตัวเองก็ลงมายืนอยู่บนพื้นดิน<br>
«เพราะอ่อนแอก็เลยเป็นแบบนี้ไง»<br>
เขาพึมพำอยู่คนเดียว ทว่าตอนนั้น เขารู้สึกถึงอะไรบางอย่างจากด้านหลัง ผู้ที่อยู่ตรงนั้นคือคิโด้ ในมือถือหัวของตัวสิบเขาอยู่<br>
«รู้สึกว่าจะไปได้สวยนี่»<br>
«อาสึระ แกปล่อยให้พวกเขาตายงั้นเหรอ?»<br>
«เปล่า แค่พวกอ่อนแอมันตายกันเอง»<br>
«นั่นสินะ เพราะอ่อนแอสินะถึงได้ตาย»<br>
รอยยิ้มผุดขึ้นบนใบหน้าของคิโด้<br>
«ไปก่อนล่ะ»<br>
อาสึระหิ้วหัวของแมงมุมดำที่วางอยู่แทบเท้าแล้วออกเดินไป แมงมุมที่โจมตีเหล่าเยาวชนนั้น ทั้งหมดถูกเด็ดหัวด้วยผีมือของอาสึระ<br>
|<br>
หมู่บ้านเมื่ออาสึระกลับไปถึงนั้นเต็มไปด้วยเสียงเซ็งแซ่ เหล่าผู้ปกครองของพวกที่เข้าร่วมพิธีบรรลุนิติภาวะ ต่างพากันมาชุมนุมที่อาสึระ<br>
«ทุกคน ทุกคนเสร็จมันหมดเลยเหรอ?»<br>
«เจอแมงมุมดำซุ่มโจมตีน่ะ ตอนที่ฉันตามไปถึง ทุกคนก็ตายหมดแล้ว»<br>
«ทำไมกัน อาสึระ ทั้งที่เธอก็ไปด้วยแท้ๆ!»<br>
พ่อแม่ของคามานะกล่าวโทษอาสึระ<br>
«อย่าเศร้าไปเลย พวกอ่อนแอก็ไม่ต่างจากไม่เคยเกิดมาอยู่แล้ว นั่นล่ะกฎของหมู่บ้านนี้»<br>
พ่อเฒ่าเข้าแทรกเข้ามาปลอบใจพวกเขา พ่อเฒ่ากล่าวซ้ำไปมาถึงกฎอันโหดร้าย เหล่าพ่อแม่ที่อยู่ตรงนั้นต่างพากันร้องไห้คร่ำครวญ<br>
«ทำได้ดีมาก อาสึระ»<br>
หัวหน้ามารุกะมาเก็บหัวสัตว์นั้นไป<br>
«เท่านี้แกก็เป็นผู้ชายเฮย์เด็น คนของเผ่าเฮย์เด็นล่ะ»<br>
อาสึระพยักหน้าอย่างไร้อารมณ์ แล้วยื่นหัวของแมงมุมยักษ์ให้มารุกะไป<br>
|<br>
เมื่อเขาหลีกหนีความวุ่นวานกลับเข้ามาในเต็นท์ ก็ล้มตัวลงนอนอย่างเงียบๆ เขาปล่อยให้เพื่อนๆ วัยเดียวกันต้องตาย แต่ก็ไม่เสียใจเลย<br>
«ถ้าอ่อนแอก็ตาย ไม่สิ คนอ่อนแอน่ะมันต้องตาย»<br>
พึมพำเช่นนั้น<br>
เขามองเพดานเต็นท์ แล้วนึกถึงวาระสุดท้ายของพ่อกับแม่<br>
|<br>
ตอนที่อาสึระยังเด็ก แม่ของเขาก็ป่วย และเริ่มผอมลงเรื่อยๆ ส่วนพ่อของเขาถูกสัตว์ร้ายฆ่าตายไปก่อนหน้านี้แล้ว ความทรงจำนั้นไม่มีอยู่ในสมองของอาสึระ แม่ของเขาเลี้ยงเขามาด้วยตัวคนเดียว แต่อาการป่วยรังแต่จะแย่ลง วันเวลาก็หมุนผ่านไป<br>
สิบปีก่อน ตอนที่เขาอายุได้หกขวบ วันย้ายหมู่บ้านก็เข้ามาใกล้ หมู่บ้านนี้จะย้ายที่สามปีหนึ่งครั้ง เมื่อถึงตอนนั้น คนที่ไปด้วยไม่ได้ก็จะถูกทิ้งเอาไว้<br>
มันเป็นวิธีการที่ชนเผ่านี้ทำเพื่อความอยู่รอด ซึ่งหมายความว่าต้องทิ้งคนอ่อนแอของเผ่าไว้ แม่ไม่เคยให้เขาได้เห็นความทุกข์ใจเลย เอาแต่กุมมือเขาแล้วพูดว่า «ช่วยไม่ได้» ไม่รู้กี่ครั้ง ถึงตอนนี้เขาจะนึกหน้าของแม่ไม่ออกแล้ว แต่สัมผัสของนิ้วขาวผอมนั้นยังคงชัดเจนอยู่<br>
ในที่สุดวันออกเดินทาง และวันที่ต้องจากแม่ก็มาถึง ทว่า อาสึระไม่หลั่งน้ำตาแม้แต่นิดเดียว แม่พูดกับเขาอย่างมุ่งมั่นเป็นครั้งสุดท้ายว่า «จงอยู่ จงมีชีวิตอยู่อย่างเข้มแข็งนะลูก»<br>
แม่ของเขานอนอยู่บนฟางข้าวเหลือใช้ที่ปูไว้บนพื้นเปียกฝน ไม่มีแม้แต่เต็นท์ ตอนที่เขาออกจากหมู่บ้านไปกับครอบครัวอื่นนั้น อาสึระหันไปดูข้างหลังหลายครั้ง แม่ของเขายืดตัวขึ้น โบกมือให้จนลับสายตา<br>
นั่นคือครั้งสุดท้ายที่เห็นแม่ มีเพียงแค่คำพูดสุดท้ายของแม่ที่ดังก้องอยู่ในใจของอาสึระ<br>
|<br>
หลังจากเรื่อง «พิธีบรรลุนิติภาวะ» ผ่านไปไม่นานนักก็มีผู้คนที่เกลียดชังอาสึระ แต่ว่าคนที่เข้ามาคอยปกป้องอาสึระ ก็คือคิโด้ผู้เหลือรอดมาเพียงคนเดียวจากกลุ่มคนที่เข้าร่วมพิธี<br>
อธิบายว่า «อาสึระพยายามช่วยทุกคนสุดชีวิตนะ ที่ไม่พยายามอธิบายอะไรก็เพราะเขาซื่อสัตย์ไงล่ะ» บ้าง «คนที่ขาเสียอย่างเขายังกลับมาได้ นั่นแหละข้อพิสูจน์» บ้าง ให้ทุกคนฟัง โดยลืมไปสนิทว่าการที่ทำแบบนั้นกลายเป็นการปล่อยให้เพื่อนตายจริงหรือไม่<br>
หลังจาก «พิธีบรรลุนิติภาวะ» ผ่านไปสามปี ก็เป็นช่วงเวลาที่อาสึระจะเข้าชิงตำแหน่งรองหัวหน้า<br>
ถึงจะเป็นที่รู้กันในนิสัยที่เย็นชา และไม่แสดงสีหน้าอารมณ์ แต่ในสังคมเฮย์เด็นนั้น ความแข็งแกร่งถึงจะเป็นสิ่งชี้วัดที่สำคัญของทุกสิ่ง<br>
«งั้นก็ ขอมอบตำแหน่งรองหัวหน้าคนใหม่ของเผ่าให้กับอาสึระ»<br>
แล้วอาสึระก็รับผ้าผูกผมที่เป็นเครื่องหมายถึงตำแหน่งรองหัวหน้ามา<br>
ดวงตาของอาสึระที่รับเครื่องหมายแล้วก้าวออกมายืนข้างหน้าพ่อเฒ่ากับหัวหน้า และรองหัวหน้าคนอื่นนั้น ฉายแสงที่เย็นชามากยิ่งกว่าเดิม<br>
|<br>
- จบ -<br>","ch29_a.swf","3386_010"
69,1,"ปี 3395 «ข้ามเวลา»",1,"เจดอยู่ในห้องมืดสนิท เขานอนกอดหัวเข่า เจดมองอย่างเลื่อนลอยคิดเรื่องที่เกิดขึ้นในความฝันซ้ำแล้วซ้ำเล่า<br>
เวลาผ่านไปพอสมควรราวกับกำลังฝันอยู่ ตอนนี้เขาชักหลงใหลโลกอันมีชีวิตชีวาอีกฝั่งแล้ว<br>
เป็นโลกที่เจดผู้สูญเสียตัวตนของตัวเอง สูญเสียพวกพ้องได้รับการเยียวยา เป็นโลกที่เจดควบคุมได้ดั่งใจนึก<br>
ใน «โลกอีกฝั่ง» เขาได้ไปหลายๆ ที่ แต่ไม่ว่าจะเป็นที่ไหนก็มีสงคราม บางครั้งเจดก็ลองช่วยฝ่ายที่แพ้ดูบ้าง ลองให้อีกฝ่ายเป็นฝ่ายล่มสลายดูบ้าง แต่ว่าไม่ว่าจะทำอะไรลงไป ในโลกใบไหน ก็มีแต่คนล้มตายไปอย่างโหดร้ายเท่านั้น ในระหว่างที่เจดกำลังเล่นสนุกกับความวุ่นวายที่เขาได้สัมผัส เมล็ดแห่งการหยั่งรู้ก็งอกเงยขึ้นมาในหัวใจของเจด ว่าแม้ความเป็นความตายจะแสนเปราะบาง แต่กระนั้นก็เป็นสิ่งที่แยกออกไปจากโลกนี้ไม่ได้<br>
|<br>
เมื่อการเดินทางในความฝันจบลง เจดก็ลุกออกจากเตียงไปหาอะไรทาน เมื่อรู้สึกได้ถึงแสงแดดและอากาศในสลัมที่ไร้ระเบียบแห่งนี้ เจดจึงแน่ใจว่านี่เป็นโลกแห่งความเป็นจริง<br>
หญิงชราคนหนึ่งรีบร้อนวิ่งโซเซมาหาเจด แต่อาจจะเป็นเพราะเธอกำลังกังวลเรื่องอะไรอยู่ จนไม่ทันสังเกตว่าเจดกำลังหดหู่<br>
«ช่วยเด็กคนนี้ด้วยพลังของเธอด้วยเถอะ ฉันมีเพียงเด็กคนนี้คนเดียวเท่านั้น ขอปาฏิหาริย์ให้เด็กคนนี้ด้วย!»<br>
เด็กทารกซูบผอมนอนอยู่ในอ้อมอกของหญิงชรา ใบหน้าแดงก่ำ หอบหายใจรุนแรงครั้งแล้วครั้งเล่า เหมือนจะป่วยด้วยโรคอะไรสักโรคอยู่<br>
เจดวางมือลงบนหน้าผากของเด็กทารก ไอร้อนจากพิษไข้ส่งผ่านมาที่มือของเขา เจดลองจินตนาการภาพเด็กทารกหลับปุ๋ยดูแข็งแรง ทันใดนั้นสีหน้าของทารกก็เริ่มดูแข็งแรงเหมือนกับที่เจดจินตนาการภาพเอาไว้ เด็กน้อยผ่อนลมหายใจลง จนเป็นปกติ<br>
«ขะ ขอบพระคุณมากค่ะ ท่านเจด»<br>
เหมือนกับในโลกแห่งความฝัน ความคิดกลายเป็นความจริง<br>
เจดก้มลงมองมือของตน<br>
|<br>
เมื่อกลับมาจาก «โลกแห่งความว่างเปล่า» โลกแห่งความฝันที่เขาตั้งชื่อให้ เจดจึงเข้าใจความสามารถที่แท้จริงของพลังของตน<br>
ดูเหมือนว่าเขาจะสามารถแทรกแซงสาเหตุและผลลัพธ์ ว่าง่ายๆ ก็คือ «กรรม» ของสิ่งต่างๆ ได้<br>
ผลลัพธ์ของสิ่งต่างๆ นั้นย่อมมีสาเหตุ และในช่วงระหว่างสาเหตุกับผลลัพธ์นั้น มีอนาคตอื่นจากค่าความเป็นไปได้ เขาเลือกอนาคตอื่นได้ผ่านการจินตนาการ<br>
เจดมั่นใจในความสามารถนี้อย่างเต็มเปี่ยม ไม่ใช่เหมือนเมื่อก่อนที่จะแสดงพลังตามอารมณ์ความรู้สึกแบบเอาแน่เอานอนไม่ได้ แต่คราวนี้เขาสามารถควบคุมพลังนี้ได้ดั่งใจนึก<br>
เขาเลิกหลงละเมออยู่ในความฝัน<br>
เจดคิดว่าถ้ามีคนที่ต้องการพึ่งพาอาศัยพลังของตน ก็จะช่วยเขาแล้วกัน<br>
เขาไม่ลังเลที่จะมีชีวิตอย่ในฐานะราชาของชนชั้นล่างในสลัมอีกต่อไปแล้ว เจดสาบานว่าจะไม่ยอมเสียพวกพ้องไปอีกเป็นครั้งที่สอง<br>
|<br>
จะบอกว่าเจดคือคนที่คนในสลัมเคารพเทิดทูนก็ว่าได้<br>
แม้จะมีใครหลายคนสงสัยไม่ยอมเชื่อเจด แต่เขาก็แค่เมินคนพวกนั้นไป ขอใช้พลังกับเหล่าอ่อนแอที่ดั้นด้นมาหาเขาก็พอ แต่เขาก็ยังไม่เลิกลักเล็กขโมยน้อย สุดท้ายการลักเล็กขโมยก็เป็นวิถีชีวิตเพียงหนึ่งเดียวของเขาไปแล้ว<br>
|<br>
ตอนนั้นเอง เขาก็ได้พบกับชายชื่ออาเบล ผู้แตกต่างจากอันธพาลในสลัมโดยสิ้นเชิง เป็นทหารที่สั่งสมประสบการณ์มานาน เป็นครั้งแรกที่เจดสนใจคนจากโลกภายนอกสลัม<br>
แต่ว่าการต่อสู้ที่พวกเขาทั้งสองต้องเข้าไปพัวพันด้วยก็เริ่มขึ้น พวกเขาฆ่าเหล่าคนอ่อนแอที่มาหาตนอย่างโหดเหี้ยม<br>
เจดโกรธจนเลือดขึ้นหน้า<br>
|<br>
หญิงสาวคนหนึ่งยืนอยู่เบื้องหน้าเจด ส่วนอาเบลกำลังเผชิญหน้ากับชายผู้ใส่แว่นตา ในระหว่างเจดกำลังโดนดึงความสนใจไปที่การต่อสู้ของทั้งคู่ ผู้หญิงคนนั้นก็มาปรากฏตรงนั้น<br>
«สวัสดี เจด ฉันชื่อมาร์กรีต เราพบกันที่นี่ครั้งแรกรึเปล่านะ สำหรับที่นี่น่ะ»<br>
หญิงสาวพูดด้วยรอยยิ้มที่ดูเป็นมิตร รอยยิ้มเหมือนกำลังชวนเด็กแปลกหน้าริมถนนคุยด้วยอย่างใจดี<br>
«ฝีมือแกเองงั้นเหรอ!»<br>
เจดถอยหลังไปหนึ่งก้าวแล้วร้องถามหญิงสาว เบื้องหลังรอยยิ้มนั้น เขาสัมผัสได้ถึงรังสีคุกคามได้ชัดเจน<br>
«จ้ะ จัดการเรียบในพริบตาเดียวเลย เพราะฉันอยากรีบมาหาหนูไง»<br>
«มีธุระอะไรกับผม»<br>
เจดรู้ว่าควรใช้พลังบิดเบือนกรรมจากพลังของศัตรู เขาจึงคิดว่า ถ้าผู้หญิงคนนั้นลงมือทำอะไรล่ะก็ เขาจะแทรกแซงกรรมนั้นแล้วจัดการเธอซะ<br>
«นั่นสินะ แค่อยากยืมพลังนิดหน่อยน่ะ ถ้าหนูมีพลังก็จะทำอะไรก็ได้ใช่ไหมล่ะ»<br>
«รู้เรื่้องพลังของผมได้ยังไง»<br>
เจดพูดแล้วตั้งท่า<br>
«พูดยากเหมือนกันนะเนี่ย อ้อ ว่าง่ายๆ ฉันก็เป็นเหมือนหนู สามารถข้ามไปอีกฝั่งได้»<br>
«อีกฝั่งเหรอ»<br>
«โลกแห่งความเป็นไปได้ อีกฟากแห่งความเป็นได้อันไร้จุดจบ ที่นั่นไม่ว่าจะอะไรก็เกิดขึ้นได้ ทำให้อะไรเกิดขึ้นก็ได้ไง»<br>
«...โลกในความฝันแปลกๆ นั่นน่ะเหรอ»<br>
ด้วยคำอธิบายของมาร์กรีต เจดจึงนึกขึ้นได้<br>
«หนูคิดว่า โลกนั้นเป็นแค่ความฝันสินะ ก็เหมือนฝันจริงๆ แหละ ที่นั่นน่ะนะ มีแค่ผู้ที่ถูกเลือกเท่านั้นถึงจะข้ามไปได้ เหมือนฉันกับหนูไง»<br>
«ต่อให้เรื่องที่แกพูดเป็นความจริง ผมก็จะจัดการแกซะ ขอล้างแค้นให้พวกพ้องของผม»<br>
«ฟังดูน่าสนุกดีจัง มาประชันพลังกันสักหน่อยก็ไม่เลวเนอะ»<br>
เจดวางมือลงบนกำแพงหินข้างๆ เขาจินตนาการว่ากำแพงถล่มลงมา<br>
«ความเป็นไปได้» ที่เขาสามารถเอามาใช้ได้ มีอยู่ทุกที่ เป็นวิธีใช้พลังที่เจดมี<br>
«งั้น ก็รีบๆ ตายไปซะ»<br>
เจดกระโดดถอยในเวลาเดียวกับที่กำแพงถล่มลงมา กำแพงหินเก่าแก่พังทลายลงมาทับที่ที่ทั้งคู่ยืนอยู่ มาร์กรีตโดนถล่มหายไปโดยไม่กระดิกตัวแม้แต่นิดเดียว<br>
«สมน้ำหน้า»<br>
เจดพึมพำท่ามกลางฝุ่นตลบ เมื่อดูให้แน่ใจว่ามาร์กรีตตายไปแล้ว เขาจึงหันไปมองๆ รอบเพื่อมองหาอาเบล<br>
«ตายจริง มีแค่นั้นเองเหรอ»<br>
เสียงมาร์กรีตดังขึ้นจากด้านหลัง เขาโดนจู่โจมเข้าข้างหลังจนกระเด็นคะมำไปด้านหน้า จากนั้นก็โดนอัดลงกับพื้นจนร้องไม่อออก<br>
เจดดิ้นกระเสือกกระสนพยายามจะลุกขึ้นยืน เขาเห็นขาของมาร์กรีตอยู่ตรงหน้า<br>
มาร์กรีตยืนอยู่แบบปราศจากรอยแผล<br>
«เสียใจด้วย ฉันอยู่นี่ต่างหาก»<br>
|<br>
เจดตะเกียกตะกายพยายามลุกขึ้นมาตั้งหลักใหม่ เขาพยายามคว้าขาของมาร์กรีต แต่เขากลับคว้าได้เพียงอากาศธาตุ<br>
«ตายจริง ไม่ลุกด้วยตัวเองไม่ได้นะจ๊ะ โตป่านนี้แล้ว ไม่ต้องให้ผู้ใหญ่ช่วยแล้วเนอะ»<br>
พริบตาต่อมา มาร์กรีตยืนอยู่ที่อื่น<br>
«แกนี่มัน!»<br>
เจดลุกขึ้นยืนอย่างโงนเงน<br>
«เอ้า ขอดูมากกว่านี้หน่อยสิ พลังของหนูน่ะ»<br>
เมื่อพูดจบ ก้อนคล้ายลูกบอลที่ลอยอยู่ข้างมาร์กรีตก็ฉายแสงสว่างวาบอ<br>
เจดเลือก «อนาคตที่หลบแสงได้» จากนั้นเสียงระเบิดดังขึ้นด้านหลัง<br>
«ยอดเยี่ยมมาก ระยะแค่นั้นยังหลบได้อีก»<br>
เจดชักมีดออกมา พุ่งเข้าไปฟันมาร์กรีต คราวนี้เขาจับตัวมาร์กรีตได้แน่ๆ แต่ตัวเธอกลับไม่มีความเปลี่ยนแปลงเลย<br>
«ภาพลวงตา?!»<br>
«รู้ตัวช้าไปแล้วจ้ะ»<br>
โดรนของมาร์กรีตส่องแสงจ้า แล้วพ่นควันสีดำดูไม่น่าเข้าใกล้<br>
«จากนี้ไปจะเป็นของจริงแล้วนะ»<br>
สิ้นเสียงพูด อะไรบางอย่างที่กำลังดิ้นดุกดิกอย่างน่าขยะแขยงก็ปรากฏตัวออกมาจากควันดำ เจดถึงกับสั่นเทิ้มด้วยความกลัวเมื่อเห็นสิ่งนั้น<br>
«คิดว่าของเล่นแบบนั้นจะได้ผลเรอะ!»<br>
ความโกรธอยู่เหนือความหวาดกลัว เจดพุ่งเข้าไปเอามีดเสียบที่ปากขนาดยักษ์ของสัตว์ประหลาด<br>
ต่อมา ครึ่งร่างของเจดถูกสัตว์ประหลาดจับไว้ได้ เขี้ยวแหลมคมซ้อนหลายชั้นค่อยๆ กัดกินจากกลางลำตัวของเจด ไม่ว่าเจดจะดิ้นรนเพียงไหน ก็ไม่สามารถทำอะไรสัตว์ประหลาดได้ เขี้ยวตรึงเขาไว้แน่นขึ้นเรื่อยๆ<br>
สัตว์ประหลาดมีตัวตนอยู่จริงๆ ตรงหน้าเจด<br>
«บอกแล้วไง ว่าของจริง»<br>
เจดได้ยินเสียงของมาร์กรีตแผ่วเบาราวกับกระซิบ<br>
สติเริ่มล่องลอยออกไปเพราะความเจ็บปวด จากนั้น เสียงกระดูกหักดัง กร๊อบ ก็ดังขึ้นจากภายในร่าง<br>
เจด ตายแล้วโดยสมบูรณ์แบบ<br>
|<br>
เจดนอนหมอบอยู่แทบเท้าของมาร์กรีต<br>
เธอรู้สึกได้ว่าเจดพยายามจะคว้าขาของเธอ แต่ก็เหมือนจะนึกได้ว่าเธอก็จะกลายเป็นภาพลวงตาไปในทันที จึงลุกขึ้นตั้งหลักขึ้นมาประจันหน้ากับเธอด้วยตัวเอง<br>
«เยี่ยมยอด เมื่อกี้คือการ 'ข้ามเวลา' สินะ»<br>
«....แก รู้ด้วยงั้นเหรอ»<br>
ไม่มีทางที่จะมีคนรู้ตัวว่าเขาย้อนเวลากลับมา<br>
«ฉันเห็นแล้ว เป็นพลังที่ยอดเยี่ยมเลย พลังที่แท้จริง พลังที่จะเปลี่ยนแปลงความเป็นจริง»<br>
«งั้นก็เข้าใจแล้วใช่ไหม...ว่าแกไม่มีวันชนะผม»<br>
เจดเช็ดเลือดจากมุมปาก<br>
«คิกคิก จะจริงเหรอ»<br>
มาร์กรีตยังคงยิ้มด้วยท่าทีสบายๆ ตรงข้ามกับเจดโดยสิ้นเชิง<br>
เป็นครั้งแรกที่เจดรู้สึกกังวลตอนต่อสู้ แต่ก็ไม่ใช่ว่าเขาจะไม่มีทางหนีจากคนพวกนี้ได้เลย<br>
|<br>
«เลิกเล่นกันแค่นั้นได้รึเปล่า»<br>
ชายคนหนึ่งอยู่บนเนินของกองเศษหินที่มาร์กรีตยืนอยู่ด้วย ชายแขนกุดถือขวานยักษ์ด้วยแขนที่มีกล้ามเนื้อเป็นมัดเพียงข้างเดียว<br>
«ต้องเล่นกับเด็กๆ ให้เต็มที่สิ»<br>
มาร์กรีตตอบทีเล่นทีจริง<br>
«เด็กคนนั้นคือของเลียนแบบที่ว่าน่ะเหรอ»<br>
«ใช่ 'ข้ามเวลา' ได้ด้วย เป็นแค่เด็กคนหนึ่ง»<br>
ดูเหมือนว่าชายคนนั้นจะเป็นพวกพ้องของมาร์กรีต ปกติเจดคงจะกล้าเผชิญหน้าแบบไม่กลัวอะไรแล้ว แต่ถ้าผู้ชายคนนี้ใช้พลังแปลกๆ ได้แบบมาร์กรีตล่ะก็ อย่างน้อยเขาก็ต้องการเวลาลุกขึ้นมาตั้งหลักใหม่ซักครั้ง<br>
เจดขว้างมีดออกไปอย่างรวดเร็วใส่คนทั้งสอง พลางจินตนาการภาพว่าพวกเขาถูกมีดปักเข้ากลางหน้าผาก แต่ก็ไม่ได้คิดถึงขนาดให้พวกเขาบาดเจ็บ แค่เป็นนกต่อให้เขาถ่วงเวลาได้เท่านั้น<br>
เมื่อเจดขว้างมีดออกไป เขาก็ถอยกลับ พยายามจะหลบไม่ให้ทั้งสองเห็นเขา<br>
«อย่าปล่อยให้หนีนะ»<br>
ชายหนุ่มหลับตาลงโดยไม่ปริปากตามคำสั่งของมาร์กรีต หลุมสีดำปรากฏขึ้นกลางอากาศ ดูดกลืนมีดของเจดเข้าไป<br>
จากนั้นจู่ๆ หลุมสีดำก็ขยายออกกว้าง จนจับเงาของเจดได้<br>
เจดถูกฉุดกระชากเข้าไปในหลุมอย่างรุนแรง หลังเขาถูกดูดเข้าไปอย่างไม่อาจต้านทานได้ เขาก็กลิ้งกลับมาอยู่เบื้องหน้ามาร์กรีตและชายคนนั้นอีกครั้ง คราวนี้เขาไม่มีแรงจะลุกขึ้นอีกแล้ว<br>
«เอาไงต่อ»<br>
«ห้ามฆ่า ให้เขา 'ข้ามเวลา' ไปนานกว่านี้»<br>
ชายแขนกุดรับคำ แล้วเหวี่ยงขวานยักษ์ออกแรงๆ<br>
«เอ้า คราวนี้ช่วยข้ามไปให้ไกลๆ หน่อยนะจ๊ะ»<br>
มาร์กรีตมองเจดพลางเหยียดยิ้ม<br>
พริบตาที่ขวานของชายหนุ่มกำลังจะตัดคอของเจด เสียงปืนก็ดังก้องขึ้นสองครั้ง<br>
โดรนที่ลอยอยู่รอบๆ ตัวมาร์กรีตระเบิด ปล่อยควันขโมง<br>
บนหลังมือของชายถือขวานมีรอยกระสุนแฉลบผ่าน แม้ชายหนุ่มจะหลบได้แบบฉิวเฉียด แต่ด้วยเหตุนั้นคอของเจดจึงยังไม่ขาดออกจากกัน<br>
«ไม่ได้เจอกันพักเดียว รสนิยมแย่ลงเยอะเลยนะ มิเลียน»<br>
ชายสวมหมวกปิดใบหน้าที่มีหนวดเคราเฟิ้ม เอ่ยขึ้นทั้งๆ ที่ยังหันปากกระบอกปืนมาทางนี้<br>
«อย่าให้มาขวางนะ เดี๋ยวจะยุ่งยากกว่าเดิม»<br>
รอยยิ้มเลือนหายไปจากใบหน้าของมาร์กรีด<br>
«คู่ปรับฉันเอง เดี๋ยวฉันจัดการให้»<br>
«พ่อหนู รออยู่ตรงนั้นกันนะจ๊ะ ไว้ไม่มีตัวกวนแล้วค่อยมาต่อกันใหม่เนอะ»<br>
มาร์กรีตหายตัวแว่บไปแว่บมา เป็นภาพสุดท้ายที่เจดเห็นก่อนจะสลบไป<br>
|<br>
- จบ -<br>","ch07_d.swf","3395_004"
86,1,"«LogType:DEBUG»",1,"......ID : M0003<br>
......เวลาเดินเครื่อง : 115678<br>
......จำแนกประเภท log : DEBUG<br>
......ไม่สามารถเดินเครื่องได้<br>
......ไม่สามารถเดินเครื่องได้<br>
......ไม่สามารถเดินเครื่องได้<br>
......ไม่สามารถเดินเครื่องได้<br>
วอลเคนมองดูบันทึกเหตุการณ์ที่ไล่เรียงกันอยู่บนแผงควบคุมพลางเอื้อมมือไปหยิบแก้ว ออโตมาตารูปคนเปรอะไปด้วยโคลนสีแดงน้ำตาลนอนอยู่บนเตียงผ่าตัดในห้องวิจัยมืดๆ มีสายมากมายต่อจากส่วนหัวไปยังแผงควบคุมนั้น<br>
เมื่อวอลเคนจัดการกับแผงควบคุม «ความทรงจำ» ของออโตมาตาก็แสดงขึ้นมาเป็นกราฟ วอลเคนใช้ลูกศรเลือกโนดที่ถูกเชื่อมต่อมากที่สุดขึ้นมาจากบรรดาไดกราฟ หน้าจอแผงควบคุมก็สลับไปเป็นหน้าจอเล่นภาพความทรงจำของออโตมาตาที่กำหนดไว้<br>
|<br>
ตุ๊กตา «โปรโตไทป์» ที่วอลเคนสร้างขึ้นเป็นผลงานทดสอบนั้นมาถึงทางตัน เป้าหมายที่วอลเคนมอบให้เขาก็คือการตรวจสอบตึกร้าง ถึงจะเป็นงานง่ายๆ ที่ไม่ต้องมีปฏิสัมพันธ์ที่ซับซ้อนอะไร วอลเคนก็คาดหวังว่าหากเป็นออโตมาตารูปคนล่ะก็ต้องเดินหน้าต่อไปได้อย่างราบรื่นแน่<br>
ใบหน้าของวอลเคนที่มองดูบันทึกเหตุการณ์นั้น สะท้อนแสงไฟกระพริบจากหน้าจอแผงควบคุม<br>
|<br>
ในสายตาของโปรโตไทป์ที่แสดงบนหน้าจอนั้น ฉายภาพตาสองดวงที่เปล่งแสงสีแดง ทว่า นอกจากดวงตาแล้วส่วนอื่นก็เบลอไปหมดจนไม่รู้ว่าคืออะไร บันทึกที่แสดงขึ้นข้างภาพเคลื่อนไหวนั้น แสดงกราฟสูงที่เกิดจากการตอบสนองต่ออารมณ์กลัวของมนุษย์เมื่อรับรู้ได้ว่าเกิดอันตราย<br>
เนื่องจากภาพเคลื่อนไหวที่เล่นอยู่นั้นเป็นความทรงจำที่ถูกบีบอัด จึงแสดงได้เพียงอารมณ์แบบคร่าวๆ เท่านั้น ทว่า เนื้อหาส่วนที่ถูกกลไกการเตือนที่ติดตั้งไว้คัดแยกออกมานั้น แสดงถึงรายละเอียดอย่างชัดเจน ภาพเคลื่อนไหวนี้มีแค่ดวงตาสีแดงสองดวงฉายออกมาอย่างละเอียด<br>
ดวงตาสีแดงหายไปจากทัศนวิสัยของโปรโตไทป์ จากนั้นหน้าจอก็สั่นไหวอย่างแรงขึ้นชั่วขณะ กราฟแสดงอารมณ์เผยให้เห็นปฏิกิริยาตอบสนองที่สุดขั้ว<br>
หลังปรากฏภาพความปั่นป่วนนั้นแล้วก็ไม่มีการเปลี่ยนแปลงอะไรเกิดขึ้นอีก ดูเหมือนว่าโปรโตไทป์นี้จะถูกเจ้าของดวงตาสีแดงนั่นทำลาย<br>
ตัวหนังสือหยุดการเดินเครื่องปรากฏขึ้น การแสดงบันทึกก็หยุดลง<br>
|<br>
วอลเคนมองดูหน้าจอนั้นสักพักหนึ่ง<br>
จากนั้นเขาก็ลองเล่นความทรงจำใหม่อีกครั้ง แล้วหยุดภาพที่หน้าจอดวงตาสีแดงสองดวงนั่น<br>
วอลเคนพยายามมองภาพเค้าโครงของ «อะไรสักอย่าง» ที่มีดวงตาสีแดงซึ่งอยู่ในภาพที่ดูไม่รู้เรื่องนั้น<br>
«นี่มัน...»<br>
วอลเคนพึมพำออกมาแล้ววางแก้วลง และเริ่มยืนขึ้นเพื่อซ่อมโปรโตไทป์<br>
|<br>
......ID : M00012<br>
......เวลาเดินเครื่อง : 74220502<br>
......จำแนกประเภท log : DEBUG<br>
......เดินเครื่องสำเร็จ<br>
«ด็อกเตอร์ เด็กคนนี้ตื่นแล้วล่ะ»<br>
โดนิต้าลอบมองใบหน้าของโปรโตไทป์ที่มีหน้ากากดูไร้ชีวิตติดอยู่<br>
«เมื่อกี้ลองเดินเครื่องดู ตอนนี้เริ่มการทดสอบแล้ว ขอแรงเธอช่วยหน่อยสิ»<br>
วอลเคนจัดการกับแผงควบคุมที่อยู่ข้างโปรโตไทป์ โปรโตไทป์ลุกขึ้นแล้วยืนด้วยขาของตนเอง<br>
«นี่ ทำไมเด็กคนนี้ถึงพูดหรือแสดงสีหน้าไม่ได้เลยล่ะ?»<br>
โดนิต้าที่เพิ่งถูกสร้างขึ้นนั้นหันไปทางออโตมาตาสวมหน้ากากด้วยท่าทางขี้สงสัยเหมือนเด็กๆ เธอลองเอามือโบกดูตรงหน้าเพื่อดูปฏิกิริยาจากโปรโตไทป์<br>
«เขาไม่ได้มีฟังก์ชั่นแบบนั้นเหมือนเธอน่ะ»<br>
วอลเคนคุยกับโดนิต้าโดยไม่ละสายตาจากแผงควบคุมเลย<br>
«ด็อกเตอร์เป็นคนสร้างทั้งฉันแล้วก็เด็กคนนี้ใช่ไหมล่ะ?<br>
«อา ใช่แล้วล่ะ แต่ว่าก็ต่างกันทั้งจุดเริ่มของวิทยาการแล้วก็เป้าหมายน่ะนะ โดยเฉพาะเธอน่ะ มีมันสมองพื้นฐานแบบพิเศษ»<br>
«พิเศษเหรอ?»<br>
«ใช่แล้ว เอาล่ะ จะเริ่มทดสอบเซ็นเซอร์แล้วนะ ลองไปขยับอยู่ตรงหน้าเขาให้หน่อยสิ»<br>
วอลเคนคุยไปพลางเริ่มการทดสอบโปรโตไทป์<br>
«แบบนี้เหรอ?»<br>
โดนิต้ายกแขนขาขึ้นสูงทั้งสองข้างราวกับทหารของเล่นแล้วเดินอยู่ข้างหน้าโปรโตไทป์<br>
«ดีมากเลย โดนิต้า สมองของเธอน่ะสร้างขึ้นมาจาก 'พิมพ์เขียว' อันนึงนะ เป็นของที่เอาออกมาจากโคเด็กซ์ที่โปรโตไทป์นี่ไปเจอเข้า»<br>
«หืม»<br>
«เพราะฉะนั้น เธอเองก็ยังมีความสามารถที่แท้จริงที่ผมไม่รู้อยู่ด้วย»<br>
«รู้สึกเหมือนฟังเรื่องน่าขนลุกอยู่เลยล่ะ»<br>
ท่าทางเล่นๆ ของโดนิต้าเปลี่ยนเป็นสีหน้าจริงจัง<br>
«งั้นเหรอ? งั้นเธอก็คิดซะว่าตัวเองมีความมหัศจรรย์ที่ไม่มีอะไรแทนได้ก็แล้วกัน»<br>
วอลเคนมองไปยังโดนิต้าอย่างอ่อนโยน<br>
«แล้ว 'พิมพ์เขียว' ของฉันได้มาจากไหนเหรอ»<br>
«สมัยก่อนน่ะ เมื่อนานมาแล้ว เป็นของที่ได้มาจากยุคที่สร้างออโตมาตาขึ้นมาได้มากกว่าตอนนี้»<br>
«แล้วเมื่อก่อนนั้นมีแบบฉันอยู่เยอะแยะเลยเหรอ?»<br>
สีหน้าของโดนิต้าดูสดใสขึ้น ความรู้สึกนั้นคือความรู้สึกตามธรรมชาติของเด็กสาวธรรมดา<br>
«ใช่ แต่ตอนนี้ก็ถูกลืมกันไปน่ะนะ»<br>
«ฉันเองก็เคยมีชีวิตอยู่ในสมัยนั้นหรือเปล่านะ»<br>
«เรื่องนั้นก็ต้องลองตรวจสอบกันหน่อยถึงจะรู้น่ะนะ เอาล่ะ เตรียมพร้อมเรียบร้อยแล้ว»<br>
วอลเคนยืนขึ้นหน้าแผงควบคุม<br>
«ต้องค้นหากันอีกนิดเพื่อที่จะได้รู้ประวัติศาสตร์ในอดีตเหมือนกัน จะพาเขาไปสำรวจด้วยไหวไหมนะ»<br>
«ค่า»<br>
โดนิต้าตอบรับอย่างไร้เดียงสา<br>
|<br>
......ID : M0024<br>
......เวลาเดินเครื่อง : 755368789<br>
......จำแนกประเภท log : DEBUG<br>
......หยุดการพิจารณาระเบิดตัวเอง<br>
เครื่องคำนวณปฏิบัติการของแม็กซ์เลือกที่จะระเบิดตัวเอง มันคำนวณความมีเหตุผลว่า อย่างน้อยก็คงจะสามารถฆ่าไอแซ็คที่พยายามปกป้องเอวาริสท์ได้<br>
«ไม่ใช่ที่นี่ แม็กซ์ ถอยไปซะ»<br>
เสียงที่ดังขึ้นในหัวกะโหลกเป็นเสียงของเบลซ เบลซสังเกตการณ์การจู่โจมของเอวาริสท์จากแม็กซ์ การที่แม็กซ์จะระเบิดตัวเองก็แสดงขึ้นในมอนิเตอร์เช่นกัน แม็กซ์ส่งสัญญาณเป็นเสียงไฟฟ้าว่ารับทราบแล้วกลับไป<br>
หากปล่อยให้ไอแซ็คเข้ามายุ่มย่ามล่ะก็การต่อสู้จะยาวนานขึ้น แต่แม็กซ์ก็เลือกคำสั่งของเบลซมาก่อนเป็นอันดับแรก<br>
เขาลดดาบลงแล้วเดินถอยออกจากตรงนั้น แม็กซ์วิ่งไปราวกับจะเริงระบำกับเมืองยามราตรี สายลมกลางคืนพัดเสื้อโค้ทตัวนอกสีแดงเข้มของเขาพลิ้วไหว<br>
ไม่มีใครไล่ตามมา<br>
แม็กซ์วิ่งไปพลางรู้สึกถึงความรู้สึกที่คล้ายความคิดถึงบ้านเอ่อล้นขึ้นมาในใจ<br>
เบลซรออยู่บนมุมหนึ่งของหอคอยสูงที่สามารถมองเห็นจุดโจมตีได้ โดยมีคนชุดดำที่แม็กซ์ไม่รู้จักยืนอยู่ข้างๆ<br>
«เข้าใจพลังของพวกเราแล้วบ้างไหมนะ?»<br>
เบลซเอ่ยทักคนชุดดำ ส่วนสีหน้าที่ถูกซ่อนอยู่ใต้ฮู้ดดำของคนผู้นั้นไม่อาจเห็นได้ว่าเป็นเช่นไร<br>
«เราได้ประจักษ์ถึงพลังของพวกมันและพลังของพวกท่านแล้ว»<br>
คนชุดดำตอบ น้ำเสียงในคำพูดนั้นมีความสง่างามปนอยู่ด้วย<br>
«จะแลกเปลี่ยนกันไหม? หรือจะให้ทำเป็นว่าเรื่องนี้ไม่เคยเกิดขึ้น?»<br>
เบลซถามคนชุดดำ<br>
«แลกเปลี่ยนสิ»<br>
เมื่อแสงจันทร์สาดส่องมายังชายชุดดำที่ตอบดังนั้น แม็กซ์ก็ได้รู้ว่าที่ใต้ฮู้ดยังมีหน้ากากสวมไว้อีกชั้น<br>
|<br>
......ID : M00016<br>
......เวลาเดินเครื่อง : 193216567<br>
......จำแนกประเภท log : DEBUG<br>
......จบการทำงานตามปกติ<br>
«แบบนี้ใช้ได้ไหม?»<br>
เสียงของซองก์ เอ็นจิเนียร์ของแพนเดโมเนียมดังก้องขึ้นในห้องวิจัย ข้างๆ นั้นมีโปรโตไทป์นอนอยู่บนเตียงผ่าตัด<br>
«แปลกดีนะ ที่คุณยังตามหาร่างกายของมนุษย์อยู่»<br>
ข้างโปรโตไทป์ มีเด็กหนุ่มผมดำรูปร่างผอมนอนอยู่<br>
«ยังไงก็ต้องลองดู นั่นก็เป็นความต้องการของพวกคุณด้วยไม่ใช่เหรอ?»<br>
วอลเคนตรวจสอบเครื่องมือที่จะใช้ทำงานที่กำลังจะเริ่ม<br>
«ใช่แล้ว ไม่ว่าจะยังไงกำลังรบก็จำเป็น แต่ว่าด้วยไอ้นั่นแล้วจะทำได้แน่รึ?»<br>
«มีแค่วิธีนี้วิธีเดียวที่จะได้สเปคที่ต้องการภายในเวลาที่กำหนด ไม่ใช่ความต้องการของผมสักหน่อย»<br>
วอลเคนข่มอารมณ์ไว้แล้วยืนกรานกับซองก์<br>
«ทางนี้เตรียมพร้อมเรียบร้อยแล้วค่ะ»<br>
โดนิต้าโผล่เข้ามาต่อหน้าโปรโตไทป์ ดูเหมือนว่าเธอจะเตรียมเครื่องมืออยู่นอกระยะการมองเห็นของโปรโตไทป์<br>
«งั้นก็ ปิดเครื่องของโปรโตไทป์ก่อนนะ»<br>
«ค่ะ»<br>
หลังจากได้ยินเสียงนั้นของโดนิต้า สติของโปรโตไทป์ก็จมลงไปในความมืดมิด<br>
|<br>
- จบ -<br>","ch09_a.swf","0000_010"
197,1,"ปี 3394 «โค่นล้ม»",1,"«ยืนยันการใส่กระสุน กราบเรือด้านซ้ายที่ระเบิดต่อเนื่องเอียงอยู่ครับ! ระดับความสูงลดลง 30 อัลเล ยานกำลังจะตกแล้วครับ!»<br>
เสียงคำนวณความเสียหายจากหน่วยสังเกตการณ์ส่งมายังเครื่องมือสื่อสารของเอด้า ในที่สุดการยิงโจมตีจากกลุ่มทหารพรานติดเกราะของเอด้านั้นก็จัดการยานรบลำยักษ์ของจักรวรรดิได้ ควันลอยขึ้นจากดาดฟ้าเรือ กาเลออนค่อยๆ ตกลงมาอย่างช้าๆ ราวกับมังกรยักษ์กำลังร่อนถลาลง เสียงทึบต่ำนั้นสะเทือนเข้ามาถึงร่างเอด้าที่อยู่ในชุดเกราะ<br>
«หน่วยปืนใหญ่ระดมยิงเข้าไปเลย กองร้อยอัลฟ่ากับเบต้าบุกเข้าไปหาศัตรูที่ตำแหน่งยานตกซะ»<br>
พันเอกบอร์ส หัวหน้าหน่วยออกคำสั่งต่อโดยไม่รีรอ<br>
«ไปกัน ฟลอเรนซ์»<br>
«รับทราบ»<br>
พวกเอด้าที่เป็นสมาชิกสังกัดกองร้อยอัลฟ่ารีบเร่งความเร็วแล้วเข้าไปยังจุดยานตกพร้อมกับหัวหน้าหน่วย<br>
สถานการณ์เข้าสู่ความโกลาหลถึงขีดสุด<br>
การโจมตีจากปืนใหญ่ของกาเลออนหยุดลงแล้ว ปราการนิรันดร์เทรโดเองก็เสียหายอย่างหนักเช่นเดียวกัน ทหารเดินเท้าของจักรวรรดิส่วนหนึ่งบุกเข้าไปในปราการ ถึงกาเลออนจะตกแล้ว แต่ทัพหลังของจักรวรรดินั้นยังคงเดินหน้าโดยไม่ลดความเร็วลง กาเลออนที่ร่อนตกลงหน้าปราการ อยู่ในสภาพลงจอดฉุกเฉินตรงกลางแนวหน้า ทหารพรานติดเกราะนอกปราการที่ประจำอยู่ที่จุดเตรียมเข้าจัดการกับกาเลออนตามแผนรบนั้น ได้เปลี่ยนไปปฏิบัติการยับยั้งการเข้าบุกรุกของกองทัพจักรวรรดิแทน<br>
|<br>
เบื้องหน้าของเอด้าคือกองทหารเดินเท้าของจักรวรรดิที่กำลังเฝ้ากาเลออน เอด้าเหนี่ยวไกยิงใส่พวกเขา ควันเลือดลอยฟุ้งขึ้น กองทหารเดินเท้าแตกพ่าย กองทัพจักรวรรดิไม่มีการโต้กลับใดๆ และเริ่มแตกกระจายถอยไป กองทหารจักรวรรดิเริ่มแตกพ่ายเพราะขวัญเสียจากการยิงโจมตีของทหารพรานติดเกราะที่เข้ามาแบบไม่ทันให้ตั้งตัว<br>
ฟลอเรนซ์ออกไปอยู่ข้างหน้าเอด้าเพื่อรักษาแนวยิง<br>
«อย่าเข้าไปใกล้มากนะ»<br>
«รู้แล้ว»<br>
เอด้าเตือนฟลอเรนซ์ ทหารพรานติดเกราะนั้นมียุทธวิธีพื้นฐานแบบโจมตีแล้วถอยโดยอาศัยการยิงและการเคลื่อนที่ ทหารพรานติดเกราะที่มีทัศนวิสัยแย่และเคลื่อนไหวได้ไม่คล่องแคล่วนั้น ต้องระวังการโจมตีประชิดตัวจากทหารเดินเท้า<br>
«ยืนยันการกำจัดพลเดินเท้า ศัตรูแตกพ่ายแล้ว ไปต่อได้»<br>
ฟลอเรนซ์พูดกับเอด้าให้รีบลุกขึ้น<br>
«ไม่ต้องรีบร้อน รอหัวหน้าหน่วยก่อน»<br>
กองร้อยทหารพรานติดเกราะนั้นจัดทัพโดยแบ่งเป็นสี่คู่ คู่ละสองเครื่อง รวมทั้งหมดแปดเครื่อง แต่ละคู่รักษาระยะห่างในการปฏิบัติการ ฟลอเรนซ์และเอด้าที่รับผิดชอบปีกซ้ายของกองร้อยอัลฟ่านั้นล้ำหน้าไปกว่าเครื่องอื่นพอสมควร<br>
«ศัตรูล่าถอยไปแล้ว ต้องรีบเข้าไปยึดกาเลออน ทหารทัพเราขึ้นไปถึงดาดฟ้าแล้วนะ อยากจะพลาดหรือไง?»<br>
«ใจเย็นหน่อย ฟลอเรนซ์»<br>
เอด้าพยายามทำให้ฟลอเรนซ์ใจเย็นลง ถึงนี่จะไม่ใช่สงครามสนามจริงครั้งแรกของทั้งคู่ แต่พวกเธอก็ไม่เคยอยู่ในสนามรบที่ใหญ่ขนาดนี้มาก่อน ยิ่งไปกว่านั้น การปฏิบัติการของทหารพรานติดเกราะของพวกตนยังสอยศัตรูขนาดใหญ่อย่างกาเลออนลงได้อีก ตนเองก็รู้สึกตื่นเต้นดีใจกับโชคดีนั้น เธอจึงเข้าใจฟลอเรนซ์ ทว่า เอด้าก็ตั้งกฎกับตัวเองไว้ว่าไม่ว่าจะยังไงก็ต้องเยือกเย็นเข้าไว้<br>
«คิดจะปล่อยโอกาสให้หลุดมือ....»<br>
ก่อนฟลอเรนซ์จะพูดจบก็เกิดระเบิดขึ้นจากปืนใหญ่ของหน่วยปืนใหญ่ที่ดาดฟ้าเรือ<br>
«ไม่ต้องรีบร้อนไป ศัตรูมันเสร็จเราแล้ว»<br>
เอด้ากล่าวเช่นนั้นแล้วรอหัวหน้าหน่วยเดินเครื่องมาแล้วจึงไปต่อยังกาเลออน<br>
|<br>
กองร้อยอัลฟ่าเข้าไปใกล้กาเลออนพลางจัดการพลเดินเท้าของจักรวรรดิโดยไม่แตกรูปขบวน การต่อสู้ครั้งนี้เป็นสงครามที่เชื่อมั่นกันว่าหากหน่วยออโรร์ยึดที่นี่ได้ ก็จะสามารถผลักดันกองทัพจักรวรรดิให้ล่าถอยได้<br>
«เห็นควันบนดาดฟ้านั่นไหม? เอด้า»<br>
เอด้าได้ฟังเสียงของฟลอเรนซ์ แล้วดูมอนิเตอร์เล็กๆ ที่ฉายภาพกาเลออน กลุ่มควันสีม่วงกระจายออกมาจากดาดฟ้าเรือเรื่อยๆ แต่ไม่เห็นสภาพการต่อสู้ที่เกิดขึ้นบนดาดฟ้าเลย<br>
«แก๊สพิษเหรอ? ถ้าเป็นจักรวรรดิล่ะก็คงไม่แปลก...»<br>
«การเคลื่อนไหวมันแปลกสำหรับแค่แก๊สธรรมดานะ»<br>
เอด้าที่รู้สึกขนลุกกับควันสีม่วงนั้นสลับช่องสัญญาณไปยังหัวหน้าหน่วย<br>
«หัวหน้าคะ สถานการณ์บนดาดฟ้าเรือแปลกๆ นะคะ เข้าไปอย่างระมัดระวังดีกว่า»<br>
«แต่ทางนี้ไม่เห็นเลยนะ...»<br>
สัญญาณถูกตัดขาด แล้วมีเสียงรบกวนเข้ามาแทน<br>
«เกิดอะไรขึ้นคะ? หัวหน้า»<br>
เสียงยิงปืนกลดังมาจากอีกฟากของเครื่องสื่อสารเป็นช่วงๆ<br>
«...ศัตรู! อะไรกันเนี่ย...บ้าน่า...»<br>
เอด้ารู้สึกถึงอันตรายจากน้ำเสียงที่ไม่ปกติของพันเอกบอร์ส แล้วรีบรุดไปช่วยทันที<br>
«จะไปเดี๋ยวนี้ค่ะ หัวหน้า!»<br>
«ฟลอเรนซ์ มีศัตรูอยู่ตรงใจกลางนั่น หัวหน้าหน่วยกำลังสู้อยู่ จะเข้าไปสนับสนุนนะ»<br>
เมื่อเอด้าส่งเสียงเรียกเพื่อให้เข้าไปช่วยนั้น ฟลอเรนซ์ก็ตอบกลับ<br>
«เดี๋ยว เอด้า ลองดูรอบๆ สิ!»<br>
เมื่อได้ยินเสียงของฟลอเรนซ์ เอด้าก็หมุนเครื่องไปทางซ้ายและขวาอย่างตื่นตระหนกแล้วเช็คดูมอนิเตอร์<br>
ตรงนั้นมีอะไรสักอย่างสีแดงคล้ำกำลังขยับอยู่เต็มไปหมด<br>
«ศัตรูเหรอ?»<br>
«...ไม่ใช่ ศพน่ะ! ทั้งทหารจักรวรรดิทั้งฝ่ายเรามันปนกันไปหมดแล้ว»<br>
อะไรบางอย่างสีแดงคล้ำที่อยู่ในมอนิเตอร์นั้น คือมนุษย์เปื้อนเลือด มนุษย์ที่ได้รับบาดเจ็บหนักจากกระสุนปืนใหญ่ลุกขึ้นยืนแล้วเข้ามาใกล้พวกเธอ ไม่ใช่แค่ด้านหน้า แต่พวกมันโผล่มารอบด้าน พวกมันมุ่งหน้ามาทางพวกตนราวกับจะเข้ามาหลอกหลอน<br>
«โธ่เว้ย!»<br>
ฟลอเรนซ์ชักขวานที่ใช้สำหรับต่อสู้ระยะประชิดออกมาแล้วเหวี่ยงไปรอบๆ เสียงดังแผละราวกับมีอะไรบางอย่างถูกอัดดังขึ้นที่ด้านข้างเอด้า<br>
«ที่ขาก็มีนะ! ระวังด้วย!»<br>
การยืนยันว่ามีศพมีชีวิตโผล่เข้ามาใกล้ชุดเกราะที่มีทัศนวิสัยแย่นั้นเป็นเรื่องยาก ที่ขาของฟลอเรนซ์มีทหารจักรวรรดิที่ถูกยิงจนตาถลนออกมากำลังใช้ดาบปืนยันตัวขึ้น เอด้าใช้ปืนยิงศพนั้นจนแหลกเป็นชิ้นๆ<br>
«อยู่ไปท่าจะไม่ดีแน่ ถอยเร็ว»<br>
«จะให้ถอยยังไง มีแต่ศพเต็มไปหมด!»<br>
ศพในสนามรบมีจำนวนนับไม่ถ้วน<br>
«คุ้มกันกันเองก่อนเถอะ ไปทีละนิดก็ได้ ยังไงก็ต้องถอยห่างออกมาจากกาเลออนนั่น»<br>
เอด้าเชื่อสัญชาติญาณของตัวเองว่าควันนั่นต้องเป็นสาเหตุของเรื่องสยองนี้แน่<br>
«รับทราบ ปล่อยข้างหลังให้ฉันเอง»<br>
ฟลอเรนซ์พูดพลางเหวี่ยงขวาน ฟาดใส่หัวของศพที่เข้ามาใกล้จนขาดกระเด็น<br>
|<br>
จากการผนึกกำลังระหว่างปืนกลของเอด้าและขวานสงครามของฟลอเรนซ์ ทั้งสองคนจึงออกห่างจากกองทัพศพมาได้ ระหว่างนั้น ทั้งคู่ส่งสัญญาณติดต่อกับเครื่องอื่นๆ แต่ไม่มีการตอบรับจากเครื่องไหนเลย<br>
เมื่อหนีรอดไปถึงเชิงเขา ทั้งสองก็เผาชุดเกราะที่เชื้อเพลิงหมดทิ้ง ชุดเกราะเพื่อป้องกันไม่ให้ถูกเข้าถึงตัวถูกเผาจนกลายเป็นเพียงก้อนเหล็กสีดำสนิท<br>
ตะวันตกดินแล้ว ทั้งสองคนนิ่งเงียบ ถ้าข้ามภูเขาแล้วอ้อมไปยังป้อมปราการได้ ก็จะออกไปยังถนนที่มุ่งไปอาณาจักร ถึงจะได้รับการฝึกเป็นพลเดินเท้าด้วย แต่การที่ต้องเดินไปเรื่อยๆ โดยไม่มีเสบียงนั้น ทำให้ทั้งสองเริ่มจะเหนื่อยล้า<br>
เอด้ายืนอยู่บนที่ที่เกือบจะถึงยอดเขา มองเห็นป้อมปราการได้กว้าง เปลวเพลิงลุกโชนจากทุกพื้นที่ของป้อมปราการ ชี้ให้เห็นชัดเจนว่าปราการนิรันดร์ถูกโค่นลงแล้ว ภาพนั้นเพียงพอที่จะทำให้ทั้งสองคนเจ็บปวดได้แล้ว<br>
|<br>
«เข้าใจแล้วค่ะ เหนื่อยมามากสินะ เอด้า»<br>
อเล็กซานเดรียน่ากล่าวกับเอด้าที่คุกเข่าอยู่เบื้องหน้าบัลลังก์ พระองค์ฟังจุดจบของปราการนิรันดร์เทรโดพลางกลั้นน้ำตา<br>
«หม่อมฉันทรยศความเชื่อใจของฝ่าบาท ยินดีรับโทษทุกอย่างค่ะ»<br>
ผลการรบเป็นเรื่องโศกเศร้า ปราการนิรันดร์เทรโดถูกถล่มด้วยกองทัพศพ หน่วยทหารพรานติดเกราะออโรร์นั้น นอกเหนือจากหน่วยปืนใหญ่ ก็มีเพียงแค่เอด้าและฟลอเรนซ์รอดกลับมาเพียงสองคน หัวหน้าหน่วยบอร์สเสียชีวิตในสนามรบ<br>
«ท่านไม่จำเป็นต้องแบกรับความพ่ายแพ้หรอก ความไร้ศีลธรรมของจักรวรรดิต่างหากที่ทำให้เกิดโศกนาฏกรรมเช่นนี้»<br>
พวกรัฐบาลต่างก็ช็อกที่ปราการสำคัญถูกทำลายและพ่ายสงคราม ทว่า อีกด้านหนึ่ง พวกเขาก็ใช้ความโหดร้ายของจักรวรรดินั้นมาโฆษณาชวนเชื่อ และปลุกใจผู้คนในอาณาจักรและประเทศพันธมิตร รัฐบาลใช้ความไม่มีมนุษยธรรมของจักรวรรดิมาสร้าง «ความจงรักภักดี»<br>
ราชินีผู้เยาว์เองก็เข้าใจดีถึงการคาดหวังทางการเมืองที่ใช้โศกนาฏกรรมแสนเศร้านี้เป็นเกราะป้องกันอย่างหนึ่ง<br>
«ไปเถอะ เอด้า ท่านไปพักผ่อนเสียเถอะ ท่านคงจะได้รับผิดชอบเรื่องที่ใหญ่กว่านี้ในอีกไม่ช้า»<br>
นอกเหนือจากความคาดหวังทางการเมืองแล้ว ราชินีผู้เยาว์วัยทรงเป็นห่วงเพื่อนรักที่ได้พบกับโศกนาฏกรรมมากกว่า<br>
«คราวนี้ หม่อมฉันขอถวายชีวิตเพื่อรับใช้อย่างสุดความสามารถค่ะ»<br>
เอด้ากล่าวเช่นนั้นแล้วออกไป ด้วยน้ำตาคลอดเบ้า<br>
«ขอบใจนะ เอด้า»<br>
|<br>
สามวันให้หลัง เอด้าก็ได้รับตำแหน่งหัวหน้าหน่วยออโรร์ รองหัวหน้าหน่วยคือฟลอเรนซ์ที่มีชีวิตรอดกลับมาด้วยกัน นับว่าเป็นหัวหน้าหน่วยและรองหัวหน้าหน่วยที่อายุน้อยที่สุดในประวัติศาสตร์ของหน่วยออโรร์<br>
เอด้าตั้งเป้าหมายไว้ว่าจะฟื้นฟูหน่วยเพื่ออาณาจักร เพื่อราชินี และเพื่อพวกพ้องที่ตายไป<br>
|<br>
- จบ -<br>","ch20_b.swf","3394_013"
10,1,"ปี 3398 «บทสรุป»",1,"จากอาคารที่มียอดแหลมซึ่งเป็นคฤหาสน์ของราชินี ที่นั่นสามารถมองเห็นบ้านเมืองขนาดใหญ่ได้ทั่ว หอคอยนี้สูงที่สุดในเมืองหลวงไฟดูแล้ว<br>
เลยเที่ยงคืนมาแล้ว แต่เมืองยังคงส่องแสงกระจัดกระจายไปทั่วราวกับอัญมณีเม็ดเล็ก<br>
จากวันที่เอวาริสท์ถูกโจมตีมาก็ผ่านไปได้สามเดือนแล้ว เอวาริสท์กลับไปสู่สถานภาพข้าราชการเช่นเดิม เขาใช้ชีวิตในแต่ละวันที่แสนยุ่งตั้งแต่กลับมา ดังนั้นนี่เป็นครั้งแรกที่อยู่กับราชินีเพียงลำพังหลังจากถูกจู่โจม<br>
|<br>
«เข้ามาเถอะ ลมกลางคืนมันหนาวมากนะ»<br>
ใบหน้าด้านข้างของราชินีแอสเทรียที่พิงราวจับของระเบียงและกำลังมองไปยังฟ้าตอนกลางคืน ช่างสวยงามเหมือนเดิมไม่มีเปลี่ยน<br>
«อยากจะมองแบบนี้อีกสักนิดค่ะ»<br>
แอสเทรียตอบโดยไม่ละสายตาจากท้องฟ้ากลางคืน<br>
ลมกลางคืนพัดถูกตัวทั้งสอง<br>
เอวาริสท์เอาเสื้อคลุมมาคลุมไหล่ให้แอสเทรีย เขาลูบผมสีทองของเธอและจุมพิตอย่างอ่อนโยน<br>
«ฝ่าบาท ท่านหญิงสินะ? ที่เป็นคนให้ข้อมูล»<br>
วันที่ถูกโจมตี คนที่รู้การเคลื่อนไหวของเอวาริสท์มีเพียงน้อยนิดเท่านั้น และ วันนั้นแอสเทรียก็จัดฉากไว้ มันคือวันประชุมลับของบุคคลสำคัญของฝ่ายปกครองเก่า<br>
แอสเทรียไม่ตอบอะไร<br>
«ท่านหญิงน่าจะอยากให้ผมช่วยนี่นา หรือว่าทั้งหมดนั่นทำเพื่อให้ผมมาติดกับ?»<br>
น้ำเสียงของเอวาริสท์ไม่ใช่การซักถาม เพียงแต่พูดออกมาราวกับกระซิบ<br>
«หรือว่าผมจะไม่ได้เป็นตัวเลือกตั้งแต่แรกแล้ว ตั้งแต่เกิดจนตาย»<br>
แอสเทรียก้มหน้า ดวงตานั้นเต็มไปด้วยน้ำตา<br>
«บอกแล้วว่าถ้าเป็นผมก็สามารถหนีมาจากตรวนนั้นได้ ผมไม่ได้พูดเพราะว่าอวดดีหรอกนะครับ»<br>
ไม่ว่ายังไงน้ำเสียงของเอวาริสท์ก็ยังดูเยือกเย็น<br>
«สายไปแล้วล่ะค่ะ......»<br>
ในขณะที่แอสเทรียพูดเช่นนั้น ก็มีแรงกระแทกและเสียงระเบิดดังกึกก้องขึ้น อาคารยอดแหลมทั้งหลังสั่นสะเทือนอย่างแรง เมื่อมองลงไปยังข้างล่างก็มีแสงสีแดงส่องกลับมา<br>
«ที่นี่อันตรายแล้วครับ มาทางนี้ดีกว่า»<br>
เอวาริสท์ตั้งท่าจะอุ้มแอสเทรียกลับเข้าไปในห้อง แต่แอสเทรียปัดมือนั้นทิ้ง<br>
«ฝ่าบาท ความจริงใจของผมจะไม่เปลี่ยนแปลง แล้วผมจะถามเหตุผลทีหลังครับ»<br>
«พอแล้วล่ะ ......มันจบแล้ว»<br>
แอสเทรียหลับตาและส่ายหัว<br>
«ราชินีพูดถูก มันจบแล้วล่ะ เอวาริสท์»<br>
เมื่อมีเสียงตอบกลับมาอย่างกะทันหัน ก็ชายผู้หนึ่งยืนอยู่ตรงทางเข้าระเบียง เจ้าหน้าที่สืบสวนผู้สวมผ้าคลุมสีแดง -- อินควิซิเตอร์ -- เบลซ อยู่ตรงนั้น<br>
|<br>
เอวาริสท์เปลี่ยนตำแหน่งมายืนบังแอสเทรีย และชักดาบ เขาได้รับอนุญาตให้พกดาบในพระราชวังเป็นกรณีพิเศษ<br>
«แกเป็นคนจุดไฟที่หอคอยเรอะ?»<br>
«เรื่องนั้นจะเป็นยังไงก็ช่างมันเถอะ ว่าแกก็จะปกป้องราชินีได้เหรอ?»<br>
สายตาของเบลซมองไปยังแอสเทรีย เอวาริสท์เองก็หันข้างไปมองแอสเทรีย<br>
ตรงนั้นมีแอสเทรียกำลังยืนอยู่บนราวของระเบียง<br>
«ฝ่าบาท หยุดเถอะครับ»<br>
เอวาริสท์คอยมองการเคลื่อนไหวของเบลซ พร้อมยื่นมือพยายามหยุดแอสเทรียไว้<br>
«ลาก่อน เอวาริสท์»<br>
เมื่อแอสเทรียพูด เธอก็ปล่อยร่างลงจากราวระเบียง<br>
เอวาริสท์จะมองแอสเทรียที่กำลังตกลงไปก็ได้ แต่เขาไม่ทำแบบนั้น เพราะรังสีอำมหิตที่พุ่งเข้าหาเอวาริสท์ยังไม่อ่อนลง<br>
หลังจากนั้นเพียงเล็กน้อย ก็มีเสียงกระแทกของก้อนเนื้อส่งมาถึงระเบียง<br>
|<br>
«โฮ่ กะแล้วว่าทอดทิ้งราชินี»<br>
อัศวินศักดิ์สิทธิ์ที่ต่อสู้มาพร้อมกับกองทหารเพื่อกู้โลก แต่เมื่อเวลาผ่านไป ตำแหน่งของทั้งสองก็ต่างกันอย่างสิ้นเชิง<br>
ตัวเอวาริสท์เองก็รู้เรื่องที่อินควิซิเตอร์คอยตามหาผู้รอดชีวิตจากกองทหารแล้วฆ่าทิ้งด้วย<br>
«ที่เป็นแบบนี้ก็เพราะแกนั่นแหละ»<br>
«ก็ไม่รู้สินะ นั่นเป็นการตีความของนายเอง ฉันอาจจะมองนายช่วยราชินีโดยที่ฉันไม่ได้ทำอะไรเลยก็ได้ คนที่ตัดสินใจคือนายเองนะ»<br>
«อยากจะพูดอะไรกันแน่?»<br>
คำพูดของเอวาริสท์เต็มไปด้วยความโกรธที่ไม่ค่อยจะแสดงให้เห็น<br>
«นายเป็นผู้ชายที่อำมหิต เอวาริสท์ นายมันไม่มีหัวใจ และนายเองก็รู้เรื่องนี้ดีอยู่แล้วด้วย»<br>
«แล้วจะทำไม จะมีใครมามีชีวิตแทนฉันรึไง?»<br>
«การใช้ชีวิตที่หวังแต่ผลประโยชน์ก็สมกับเป็นนายดี ความตายกำลังรอนายอยู่นะ»<br>
เบลซไม่ได้ลดการ์ดที่แข็งแกร่งลงเลย<br>
«คิดว่าฉันจะแพ้นายที่อ่อนแอรึไง?»<br>
เอวาริสท์พูดได้ดังนั้น ก็โจมตีเบลซอย่างเฉียบแหลม เบลซปัดการโจมตีนั้นอย่างเยือกเย็น ทั้งคู่อยู่ในห้อง<br>
ถึงเอวาริสท์จะไม่แสดงอารมณ์ แต่ก็มีความโกรธจากการยั่วยุของเบลซ ถ้าตามปกติเขาจะไม่ลงมือโจมตีก่อนแน่<br>
«ทำไมแอสเทรียจะต้องตายด้วย นี่เป็นปัญหาระหว่างฉันกับแกไม่ใช่เรอะ»<br>
ในห้องมีเสียงดาบก้องกังวานไม่รู้กี่ครั้ง<br>
«ก็เพราะว่าไร้ประโยชน์แล้วน่ะสิ จักรพรรดิตัดสินใจที่จะตื่นด้วยองค์เองแล้ว ตอนนี้ฉันมาที่นี่เพราะคำสั่งของจักรพรรดิ»<br>
เบลซรับดาบของเอวาริสท์ได้อย่างง่ายดาย<br>
«ต่อจากเอ็นจิเนียร์ก็เป็นจักรพรรดิเรอะ ช่างเป็นการกระทำสมกับพวกปลาซิวปลาสร้อยจริงๆ»<br>
ทั้งคู่ก็กระโดดถอยหลังเว้นระยะห่างกันอีกครั้ง ไม่ค่อยมีที่ว่างให้ต่อสู้เพราะเป็นห้องประทับอันหรูหราของราชินี ทั้งคู่เคลื่อนย้ายไปยังตำแหน่งที่ตัวเองจะได้เปรียบ<br>
«สำหรับจักรพรรดิอมตะและแพนเดโมเนียมแล้ว อย่างแกมันก็เป็นได้แค่สิ่งเล็กจ้อย»<br>
เอวาริสท์ตกหลุมพรางจากการยั่วยุศักดิ์ศรีของเบลซ<br>
«แล้วแกที่สู้อย่างยากลำบากกับสิ่งเล็กจ้อยนั่นคืออะไรล่ะ?»<br>
ดาบของเอวาริสท์โจมตีใส่เบลซ สองครั้ง สามครั้ง แต่เบลซก็ปัดมันทิ้งได้ทั้งหมด<br>
«หึ นั่นเป็นการหลงตัวเองนะ แกอ่อนแอขึ้น และฉันก็แข็งแกร่งขึ้น»<br>
เบลซตั้งท่าโจมตีรูปแบบพิเศษ ปลายดาบนั้นถูกเข้าที่หัวไหล่ของเอวาริสท์ อาการชาเข้าจู่โจมร่างของเอวาริสท์ เขาทนไม่ไหวจนต้องคุกเข่าลง<br>
«กลายเป็นว่าแกถูกผู้ก่อการร้ายฆ่าตายไปพร้อมกับราชินี และความสิ้นหวังของประชาชน ก็จะมาคลั่งไคล้จักรพรรดิอมตะที่ฟื้นคืนชีพอีกครั้ง พล็อตนี้ใช้ได้นะ»<br>
เบลซพูดดังนั้นและตั้งท่าโจมตีอีกครั้ง<br>
«ละครแบบนี้ ใครจะไปยอมรับกัน»<br>
เอวาริสท์ยังคงคุกเข่าอยู่<br>
«สำหรับนาย หน้าที่มันลุล่วงไปแล้ว»<br>
เอวาริสท์ยืนขึ้นพร้อมสวนกลับเบลซที่กำลังเข้ามาใกล้ มันคือเทคนิคดาบที่มีชื่อว่า 'หนาม'<br>
«ของแบบนี้ คิดว่าจะทำอะไรฉันได้เรอะ!»<br>
ร่างของเบลซหายไปราวกับภาพลวงตา การโจมตีของเอวาริสท์นั่นล้มเหลว<br>
เบลซโจมตีเข้ามาหลังจาก 'หนาม' หยุดลง เอวาริสท์ถูกแทงเข้าที่อกขวา เมื่อเบลซดึงดาบออกเอวาริสท์ก็ล้มลง<br>
เบลซค่อยๆ เดินเข้ามาใกล้เพื่อปลิดชีวิตเอวาริสท์ที่นอนหงายอยู่<br>
«น่าสมเพชนะ ฉันจะทำให้นายสบายเอง»<br>
เบลซพูดดังนั้น ก็มีเลือดออกจากคอหอยของเขา 'หนาม' ที่เขาน่าจะหลบได้แล้ว กลับแทงไปที่คอของเบลซ เบลซเช็ดเลือดออก เพื่อตรวจดูว่าแผลไม่ลึก<br>
ปอดของเอวาริสท์เต็มไปด้วยเลือด หน้าอกขยับจากการหายใจเข้าออก มือขยับเพื่อที่จะควานหาดาบที่ตกอยู่<br>
เบลซถือดาบกลับด้าน เงื้อดาบทั้งท่าจะปลิดชีวิต<br>
ทันใดนั้นเอง ประตูก็เปิดออกพร้อมกับลมร้อน ลูกกระสุนสองนัดโจมตีเข้าใส่เบลซ เบลซกระโดดหลบกระสุนอย่างรวดเร็ว<br>
คนที่ปรากฏออกมาจากประตูก็คือไอแซค<br>
|<br>
อีกฟากของประตูมีควันลอยอยู่แล้ว ไฟที่ลามมาจากชั้นล่างมาถึงที่นี่ในทันที<br>
ไอแซคตั้งท่ายิงปืนด้วยมือทั้งสองข้างอย่างรวดเร็วใส่เบลซที่กระโดดหนีโดยทันที<br>
เบลซแกว่งดาบด้วยความเร็วปัดลูกกระสุนตก แต่หลีกเลี่ยงได้ไม่หมด กระสุนปะทะร่างของเบลซจำนวนหนึ่ง แต่เขายังมีเกราะป้องกันไว้ จึงไม่บาดเจ็บถึงตาย<br>
«พอกำจัดปัญหาได้ สุนัขผู้ซื่อสัตย์ก็ออกมาเรอะ»<br>
«เบลซ ไม่ได้เห็นแป๊บเดียวท่าทางใหญ่โตขึ้นนะเนี่ย แต่ก็คงดูดีแค่สารรูปเท่านั้นล่ะมั้ง»<br>
ไอแซคทิ้งปืนที่ไร้ลูกกระสุนและชักดาบออก ดาบนั้นเปรอะเปื้อนอย่างมากเพราะวิ่งผ่านไฟมารึเปล่านะ พอมองดูดีๆ จะเห็นว่าเลือดออกตามที่นู่นที่นี่ไปหมด<br>
«สลัดแม็กซ์หลุดแล้วสินะ»<br>
«ไอ้หน้ากากนั่น เป็นคู่มือฉันไม่ได้หรอก»<br>
«ทั้งที่มีแผลเต็มตัวเลยเนี่ยนะ?»<br>
เบลซเข้าประชิดช่องว่างในทีเดียว การต่อสู้ในสถานการณ์นี้จะไม่ยืดเยื้อ แถมไอแซ็คยังดูอิดโรยด้วย เขาตวัดดาบเพื่อให้ร่างกายหมุน และการโจมตีอย่างแหลมคมก็เข้ามาใกล้ท้องด้านข้างของไอแซค<br>
ไอแซครับดาบหนานั้น แต่รับได้ไม่หมด ปลายดาบแทงเข้าที่ท้อง<br>
«ท่าทางจะมีแต่ความคึกคะนองเหมือนเดิมนะ»<br>
«......หึ ไม่ได้ผลหรอกน่า»<br>
ไอแซคก้าวเท้าสะเปะสะปะครู่หนึ่ง แต่ความแรงของดาบนั้นยังไม่เปลี่ยนไป เบลซได้จังหวะอีกครั้ง<br>
«ไอ้คนหัวแข็ง»<br>
«จ้อกแจ้กน่ารำคาญน่า......»<br>
ไอแซคหายใจแรงขึ้น เขาไม่มีแรงที่จะโต้กลับในทันที กะแล้วว่าการที่จะสู้กับแม็กซ์นั้นต้องใช้แรงไปอย่างมาก เบลซวินิจฉัย<br>
เบลซตั้งท่าต่ำลง คอยกะจังหวะทีละนิดๆ คราวนี้เขารู้ได้ถึงความร้อนรนของไอแซค ชายคนนี้อยากจะช่วยเอวาริสท์ที่กำลังจะตายเท่านั้น<br>
ไอแซคแกว่งดาบขึ้นพร้อมกับเสียงแหลมสูง ดาบฟันไปที่เบลซ เมื่อเบลซหลบปลายดาบนั้นได้เฉียดฉิว ก็สลับตำแหน่งกับไอแซคทันที เขาชนไอแซคด้วยการทุ่มสุดตัว<br>
ไอแซคเสียการทรงตัวและล้มลงพื้น เบลซตั้งท่าจะโจมตีไอแซคที่กระดอนตัวอยู่<br>
แต่ไอแซคกลิ้งตัวไปเตะท้องน้อยของเบลซ ร่างของเบลซลอยไปในอากาศจากการได้รับการโจมตีตรงจุดศูนย์ถ่วงนั้น<br>
ชั่วขณะที่ร่างลงสู่พื้นเบลซบิดร่างเพื่อกลับมาตั้งท่า ดาบของไอแซคก็เล็งไปที่คอของเบลซ เบลซตั้งท่าจะรับดาบนั้นแต่เขาก็ถูกการโจมตีของไอแซคอย่างแรง<br>
ดาบของไอแซคหยุดลงเนื่องจากแทงเข้าตรงกระดูกสันหลังส่วนคอของเบลซ<br>
เลือดสาดกระจายออกมาจากเส้นเลือดแดงของเบลซทำให้เกิดหมอกสีแดงในบริเวณรอบๆ<br>
ไอแซคทิ้งดาบและมองเบลซที่เดินโซเซ เบลซใช้มืดกดเพือห้ามเลือดที่พุ่งกระจายออกมาแต่เลือดก็ไหลพุ่งลงบนพื้น<br>
ท่าทางเบลซกำลังจะพูดอะไรออกมาสักอย่าง แต่ตาเขาก็ปิดลงและล้มลงบนกองเลือดของตน<br>
ไอแซครีบวิ่งไปอยู่ข้างเอวาริสท์ทั้งที่ลื่นกองเลือดนั้น<br>
|<br>
เอวาริสท์จมอยู่ในกองเลือดของตัวเองอีกครั้ง<br>
เขายังมีลมหายใจอยู่ แต่มีเลือดไหลออกมาจากแผลที่หน้าอก และปาก<br>
ไอแซ็คใช้มือทั้งสองกำมือของเอวาริสท์ไว้แน่น<br>
«ต้องช่วยนายได้แน่ ไม่ต้องห่วงนะ»<br>
«......พอแล้วล่ะ»<br>
คำพูดที่พยายามเปล่งออกมาราวกับเสียงกระซิบด้วยปากที่เต็มไปด้วยเลือด<br>
«อย่าพูดบ้าๆ น่า! นี่ไม่ใช่เรื่องมากมายอะไรสักหน่อย! เรามาเริ่มกันใหม่ก็ได้นี่นา!»<br>
เอวาริสท์ค่อยๆ ส่ายหัวไปทางซ้ายและขวาเบาๆ<br>
«ไม่สมเป็นนายเลย เอวา......»<br>
ไอแซคเห็นน้ำตาที่ไหลลงมาจากตาของเอวาริสท์ที่ปิดอยู่ นี่เป็นน้ำตาของเอวาริสท์ครั้งแรกที่ได้เห็น ตั้งแต่อยู่ด้วยกันตั้งแต่เด็ก ไม่เคยเห็นน้ำตาของเขาเลยสักครั้ง<br>
ไม่ว่าเวลาใดก็สงบและคอยชี้นำคนรอบข้างอย่างเยือกเย็น นั่นคือชายชื่อเอวาริสท์ที่ไอแซครู้จัก<br>
«หยุดนะ......»<br>
ไอแซคตื่นตะหนก เขารู้ว่าช่วยเอวาริสท์ไม่ได้แล้ว และเรื่องที่เอวาริสท์เตรียมใจไว้แล้วก็ด้วย<br>
แต่ถึงเขาจะรู้ ก็ยอมรับมันไม่ได้<br>
|<br>
เอวาริสท์ลืมตาขึ้นมาอีกครั้ง และออกแรงดึงมือที่ถูกไอแซคกำไว้มาที่อกของตน<br>
และพอเขาคิดว่าจะยิ้มให้สักเล็กน้อย เขาก็สิ้นลมไปทั้งอย่างนั้น<br>
|<br>
- จบ -<br>","ch01_e.swf","3398_012"
266,1,"ปี 3394 «ถอย»",1,"เครื่องของฟลอเรนซ์เต็มไปด้วยลวดลายประหลาดที่มาจากเลือดสีแดงคล้ำ<br>
ฟลอเรนซ์ถอดอุปกรณ์ตรงด้านข้างของเครื่องที่เปื้อนออก แล้วติดอุปกรณ์ฉุกเฉินเข้ากับตัว ถึงจะมีแค่ปืนพกกับกระเป๋าปฐมพยาบาล แต่ก็ยังดีกว่าไม่มีอะไรเลย<br>
เธอดึงเอาระเบิดมือเทอร์มิตออกมาสองชิ้นเพื่อจัดการเผาเครื่อง หลังจากดึงสลักออก เธอก็หย่อนมันลงไปในเครื่องของเอด้ากับตัวเอง แสงสีเหลืองราวกับดอกไม้ไฟพุ่งขึ้นมา ภายในไม่กี่วินาที ชุดทหารพรานติดเกราะอันน่าภาคภูมิของอาณาจักรก็กลายเป็นเศษเหล็กสีดำ<br>
|<br>
ราตรีอันยาวนานได้เริ่มขึ้นแล้ว<br>
ฟลอเรนซ์กับเอด้าถูกกองทัพคนตายลึกลับเข้าโจมตีในการต่อสู้ที่ปราการนิรันดร์เทรโดที่เป็นจุดสำคัญของอาณาจักร จนต้องถอยออกจากแนวหน้าไป<br>
ทว่าเกราะป้องกันเกิดเชื้อเพลิงหมด จึงต้องหนีออกมาด้วยตัวเอง<br>
ปราการนิรันดร์เทรโดสร้างขึ้นตรงเชิงเขาสองลูกคล้ายกับจะเชื่อมต่อภูเขาเข้าไว้ด้วยกัน ตำแหน่งที่ทั้งคู่อยู่ตอนนี้คือไหล่เขาฝั่งตะวันตก ถ้าออกจากป่าอันโหดร้ายพื้นที่ 4 ลี้กแล้วข้ามภูเขาไปได้ก็จะถึงฐานทัพฝั่งอาณาจักร ทว่า รอบข้างก็มืดลงทำให้มองเห็นได้ลำบาก แถมอุปกรณ์ยังไม่พร้อมแบบนี้ การข้ามเขาจึงค่อนข้างอันตราย<br>
«จัดการเรียบร้อยแล้ว ไปต่อเถอะ»<br>
ฟลอเรนซ์เช็คว่ากระสุนปืนอยู่ในแม็กกาซีนของปืนพกเรียบร้อยแล้วก็ล็อกปืนเก็บเข้าซอง<br>
«อืม รู้แล้ว»<br>
เอด้านั่งอยู่ ถึงจะชำเลืองมองดูก็ยังรู้ว่าเหนื่อย และดูเหมือนจะยังยอมรับความพ่ายแพ้ครั้งนี้ไม่ได้<br>
ทั้งสองคนเริ่มเดินต่อไปในป่าอันมืดมิด มุ่งหน้าไปยังยอดเขา<br>
|<br>
ทั้งสองคนเดินไปในป่าอย่างเงียบๆ โดยมีเพียงแค่แสงไฟใต้เท้า และใช้ดวงดาวเป็นเครื่องบอกทิศทางเมื่อเจอทางด่านสัตว์ที่สัตว์ป่าใช้เดินไปยังยอดเขากลางป่าซึ่งเดินได้ยากลำบาก ทั้งสองจึงเลือกใช้เส้นทางนั้น<br>
«ไม่มีหวังจะเป็นการเดินป่าแสนสนุกได้เลยนะ»<br>
ฟลอเรนซ์พึมพำพลางเดินต่อไปยังเส้นทางที่มืดมิด ทางบนภูเขานั้นอันตราย บางครั้งก็เจอจุดที่ต้องใช้มือปีนขึ้นด้วย<br>
เมื่อมาจุดก่อนที่จะถึงยอดเขา ก็พบโขดหินยักษ์ที่โผล่ขึ้นมาจากพื้นดิน ทั้งสองคนมองลงไปยังสนามรบของตนจากบนนั้น<br>
«ไหม้ใหญ่เลย»<br>
ปราการนิรันดร์เทรโดที่มองเห็นอยู่ทางซ้ายมีเปลวเพลิงโหมขึ้นมา แสงสีแดงที่สั่นไหวนั้นสะท้อนเมฆยามค่ำคืนที่ลงต่ำ บางคราวก็มีระเบิดลูกใหญ่ขึ้นมาด้วย เสียงดังสะท้อนตามมาถึงที่นี่<br>
«ปราการพังทลายแล้วสินะ พวกจักรวรรดิมันคิดจะไปถึงไหนกัน»<br>
ฟลอเรนซ์หันไปคุยกับเอด้า เอด้าที่อิดโรยยังคงมีสีหน้าเหม่อลอย จ้องมองไปยังเปลวไฟ<br>
«จะให้สัตว์ประหลาดแบบนั้นเหยียบแผ่นดินอาณาจักรไม่ได้ ต้องรีบกลับไปตั้งทัพหน้าใหม่แล้ว»<br>
«อืม แต่ก็ต้องใช้เวลาอีกนะ ขึ้นมาถึงที่นี่ได้ก็ปลอดภัยแล้ว พักกันสักหน่อยดีกว่านะ»<br>
ฟลอเรนซ์มองดูสภาพที่อ่อนล้าของเอด้าแล้วเสนอขึ้นมา ถึงฟลอเรนซ์จะเหนื่อยแต่ก็ยังไหวอยู่<br>
«ไม่ล่ะ ไปกันเถอะ ไม่มีเวลาแล้ว»<br>
ฟลอเรนซ์รู้อยู่แล้วว่าเอด้าจะตอบแบบนี้ เธอเป็นคนที่มีความทะนงตนสูงและมีความรับผิดชอบ ต่อให้ต้องฝืนตัวเองแค่ไหนก็คงดึงดันขอเข้าร่วมกองทัพให้ได้อยู่ดี แต่ฟลอเรนซ์ก็รู้สึกว่าควรจะต้องลองเสนอดู<br>
ทั้งสองคนออกเดินมุ่งหน้าไปยังยอดเขาโดยไม่ปริปากอะไรอีกครั้ง<br>
|<br>
ใช้เวลาหลายชั่วโมงข้ามภูเขา ในที่สุดก็มาถึงทางลง การลงจากเขานั้นต้องใช้ความระมัดระวังมากกว่า<br>
ฟลอเรนซ์มองดูขาที่สั่นจนแทบจะยืนไม่อยู่ของเอด้าอย่างห่วงๆ แล้วเดินต่อไป แต่แล้ว เอด้าก็สะดุดหญ้าบนพื้นจนล้มลง พื้นไม่ได้ลาดเอียงมากจนถึงกับล้มกลิ้ง แต่ก็ล้มทรุดลงกับพื้นราวกับถูกใครตีเอา<br>
«เป็นอะไรไหม?»<br>
ฟลอเรนซ์จับมือเอด้าแล้วถาม<br>
«เอด้า พักสักหน่อยเถอะ ถ้ายังฝืนรีบร้อนเดี๋ยวจะกลับไม่ได้เอานะ»<br>
«เข้าใจละ ขอโทษที่ทำให้ลำบากนะ»<br>
เอด้าตอบพร้อมก้มหน้าเอนกายพิง<br>
ฟลอเรนซ์ห่มผ้าห่มให้เอด้าเพื่อไม่ให้อุณหภูมิร่างกายลดต่ำลง แล้วพาไปนั่งตรงโคนต้นไม้<br>
«ฉันจะเฝ้ายามเอง พักเถอะ»<br>
«ขอโทษนะ ฟลอเรนซ์»<br>
ฟลอเรนซ์ยืนพิงต้นไม้เพื่อไม่ให้ตนเองง่วง ฟลอเรนซ์คิดว่าถ้าพักแค่หนึ่งชั่วโมงก็ต่างกันเยอะแล้ว ในป่านั้นมืดมิด บางครั้งก็ได้ยินเสียงระเบิดดังก้องราวกับเสียงฟ้าผ่า<br>
เมื่อฟลอเรนซ์มองขึ้นไปบนท้องฟ้ายามค่ำคืน ก็เห็นดวงดาวอยู่ระหว่างก้อนเมฆ ป่านี้ทำให้เธอนึกถึงบ้านเกิด เป็นสิ่งที่เธอเห็นตอนยังเด็ก ก่อนที่เธอจะมายังราชอาณาจักร ราวกับว่าเธอกลับไปยังอดีตอย่างไรอย่างนั้น<br>
ตอนที่เธอกำลังจมอยู่กับอดีตนั้น ฟลอเรนซ์ก็ได้ยินเสียงเสียงหนึ่ง เสียงเหยียบกิ่งไม้ใบไม้กำลังใกล้เข้ามา<br>
ฟลอเรนซ์ชักปืนออกมาช้าๆ ก้มตัวลงหันไปยังที่มาของเสียงนั้น แล้วเริ่มขยับไปยังตำแหน่งที่สามารถมองเห็นอีกฝ่ายได้ชัดโดยพยายามไม่ให้เกิดเสียง<br>
สิ่งที่ฟลอเรนซ์เห็นจากเงาพุ่มไม้นั้น คือศพมีชีวิตที่วนเวียนอยู่หนึ่งตัว มันคงจะตามพวกตนมาจากกลิ่นแล้วก็เสียง<br>
เสื้อผ้าที่ศพนั้นใส่เป็นชุดเครื่องแบบของกองทัพอาณาจักร จากชุดที่ไม่ใช่ตำแหน่งสูงที่เห็นในความมืด ทำให้ฟลอเรนซ์รู้ว่าเป็นทหารฝ่ายลำเลียง<br>
เธอตกใจที่การปนเปื้อนของศพมีชีวิตขยายไปถึงหน่วยลำเลียงที่ดูแลเรื่องเสบียง แต่การที่ได้รู้ว่าพวกตนเข้าใกล้กองบัญชาการมากกว่าที่คิดก็รู้สึกโล่งใจ<br>
«มีหน่วยอื่นอยู่ใกล้ๆ งั้นเหรอ?»<br>
เธอพึมพำแล้วยืนขึ้น เดินไปยังศพนั้นพลางชักมีดที่เอวออกมา ไม่รู้ว่ามีอะไรอยู่ แต่เธอไม่อยากจะใช้ปืนพก<br>
เมื่อศพทหารขนส่งรับรู้ถึงตัวตนของฟลอเรนซ์ มันก็ส่งเสียงร้องแล้วเข้ามาใกล้ ฟลอเรนซ์เข้าใจลักษณะส่วนมากของศพ ถึงมันจะเคลื่อนไหวได้ช้า แต่แค่เสียแขนขาไปไม่ทำให้มันหยุดขยับแน่ ถ้าไม่ทำลายส่วนหัว<br>
ฟลอเรนซ์อ้อมไปทางด้านข้างของศพที่เข้ามาใกล้ แล้วปักมีดเข้าที่ส่วนหัวด้านข้างของมัน ศพนั้นเสียกำลังจนล้มลง ฟลอเรนซ์จัดการมันได้แล้วก็กลับไปหาเอด้าตามเดิม<br>
«ไม่ได้การแล้ว มีศพอยู่ด้วย ย้ายที่กันเถอะ»<br>
ฟลอเรนซ์พูดกับเอด้า ศพน่าจะมีมากกว่าหนึ่ง คงมีหน่วยที่ถูกจู่โจมอยู่ที่ไหนสักแห่งแน่<br>
«อืม เข้าใจแล้ว...ไปกันเถอะ»<br>
เอด้าลุกขึ้นยืน แต่ก็เสียสมดุลจนล้มลงไปนั่งกับพื้น<br>
«เป็นอะไรไป!?»<br>
ฟลอเรนซ์พยายามพยุงเอด้าให้ลุกขึ้น แต่ก็รู้สึกว่ามีบางอย่างแปลกไป ฟลอเรนซ์ใช้มือแตะที่หน้าผากเอด้า เธอมีไข้ ทั้งสติก็เลือนราง<br>
«ฟังนะ จับเอาไว้ดีๆ ถ้างั้นล่ะก็ตายแน่»<br>
ฟลอเรนซ์กอดเอด้าไว้ด้วยแขนข้างเดียวแล้วพยุงไหล่ให้ลุกขึ้น ตอนนั้นเอง เธอก็ได้ยินเสียงศพเคลื่อนไหวอยู่รอบๆ<br>
«มาแล้วรึ»<br>
ฟลอเรนซ์พยายามถอยห่างจากเสียงนั้น แล้วใช้เส้นทางอ้อมลงจากเขา เอด้าขยับขาอย่างยากลำบากเกาะตามฟลอเรนซ์ไป<br>
ตอนที่กำลังเดินอ้อมอยู่นั้น เธอก็เช็คดูจำนวนของศพด้วยแสงดาวที่เลือนราง ศพมีอยู่ราวเจ็ดถึงแปดร่าง ซ้ำยังรู้ด้วยว่ามีพวกเธออยู่ที่นั่น<br>
ทั้งสองคนพยายามลงจากเขาอย่างสุดกำลัง โดยมีพวกศพไล่ตามมา<br>
ทันใดนั้นพวกเธอก็ออกมายังที่โล่งแจ้ง เหมือนจะเป็นเส้นทางใหญ่บนภูเขา ทว่า ตรงนั้นก็มีศพอยู่รวมกันอีกเกินยี่สิบร่าง<br>
ทั้งสองคนหยุดเดินแล้วซ่อนตัวทันที แต่พวกศพที่ไล่ตามมาจากด้านหลังก็เข้ามาใกล้เต็มที<br>
«ฟลอเรนซ์ หนีไปคนเดียวเถอะ ถ้าทิ้งฉันไว้เธอต้องหนีพ้นแน่»<br>
เอด้าพูดพลางหอบหายใจไม่ทัน<br>
«อุตส่าห์มาถึงที่นี่แล้ว ทำไม่ได้หรอก»<br>
«ไปซะ นี่คือคำสั่ง ช่วยได้แค่คนเดียวก็ยังดี»<br>
«บ้าเอ๊ย»<br>
ฟลอเรนซ์สบถดังนั้นแล้วยื่นปืนพกให้เอด้า เธอยืนขึ้นแล้ววิ่งออกไป<br>
เอด้ายกปืนขึ้นเตรียมพร้อม แล้วเล็งไปที่พวกศพที่ไล่ตามมา<br>
«ไม่ตายง่ายๆ หรอก»<br>
กระสุนนัดแรกเจาะเข้าหัวของศพตัวแรก เสียงปืนแห้งทื่อดังก้องป่า พวกศพที่อยู่ตามทางเดินบนป่าต่างมุ่งมายังเอด้า<br>
นัดที่สองและสาม ปืนของเอด้ายิงศพล้มไปอย่างต่อเนื่อง แต่กระสุนนั้นมีจำนวนจำกัด เมื่อกระสุนปืนของฟลอเรนซ์หมด เธอก็ชักปืนของตัวเองออกมายิงต่อโดยไม่หยุดพัก ถึงจะกำจัดพวกศพที่ตามมาจนหมดแล้ว แต่ก็ยังเหลือศพที่อยู่ตรงทางเดินป่าอีก<br>
เอด้ายืนขึ้นอย่างโงนเงน หันปากกระบอกปืนไปยังพวกศพตรงทางเดิน แล้วยิงหยุดพวกศพแบบเดียวกัน ในที่สุดกระสุนก็หมด<br>
«ไม่คิดเลยว่าจะมาจบในที่แบบนี้...»<br>
ศพเข้ามารวมกันอยู่ที่เอด้า เอด้าหลับตาลง<br>
ตอนนั้นเอง ศพที่อยู่ข้างหน้าเอด้าก็ปลิวกระจาย<br>
ฟลอเรนซ์ที่ขี่ม้าจักรกลนั่นเอง ฟลอเรนซ์ใช้มือจับเสื้อกั๊กทหารของเอด้าแล้วยกให้เอด้าขึ้นมานั่งข้างหน้าตน<br>
ม้าจักรกลที่ฟลอเรนซ์ขี่เป็นของหน่วยลำเลียง เธอออกไปค้นหาหน่วยที่ถูกศพโจมตี แล้วกลับมาเพื่อช่วยเอด้า<br>
«จะไปละนะ»<br>
ฟลอเรนซ์ควบม้าสะบัดศพออกไป แล้วมุ่งตามทางเดินป่าไปยังทิศที่ตั้งกองทัพอยู่<br>
|<br>
- จบ -<br>","ch27_a.swf","3394_014"
217,1,"ปี 3371 «สุสาน»",1,"ลาร์คินเรียกเจ้าหน้าที่ไลบราเรียนระดับล่างมารวมกัน แล้วจึงเริ่มเล่า เจ้าหน้าที่ในห้องมีเพียง 20 คน ทุกคนยืนอยู่ในห้องมีตติ้งรูมขนาดไม่ใหญ่ ซัลกาโดยืนพิงกำแพงฟังอยู่ริมห้อง<br>
«อาทิตย์ที่ผ่านมา ศูนย์บัญชาการโดนกระแสไฟฟ้าอันตรายโจมตีใส่ ตรวจสอบพบว่าต้นกำเนิดไฟฟ้ามาจากบล็อกชั้นล่าง»<br>
คำพูดลาร์คินแฝงความตึงเครียด<br>
ลาร์คินเป็นเพียงข้าราชการระดับล่าง จึงต้องโดนเทคโนคราตระดับสูงพอควรดุด่ามาแน่นอน แผนกตรวจสอบโบราณวัตถุที่พวกตนสังกัดอยู่ เป็นเพียงแผนกเล็กๆ ที่ไม่น่าจะก่อปัญหาอะไรได้<br>
|<br>
«โมเลคหายตัวไปหนึ่งเดือนแล้ว และต้นตอปัญหาก็มาจากบล็อกที่เขาหายไป นายพอจะรู้อะไรบ้างรึเปล่า»<br>
ก่อนหน้าวันประชุม ลาร์คินเข้ามาทักเขา ซัลกาโดจึงเล่าว่าโมเลคทำอะไรอยู่ใต้ดินบ้างตั้งแต่ต้นจนจบ แต่ไม่ได้บอกว่าเขาได้ไปเห็นสมองลอยอยู่ในแทงก์น้ำกับตาตัวเองมาแล้ว รวมถึงรายละเอียดเกี่ยวกับเครื่องจักรหรือตำแหน่งของบล็อกอย่างชัดเจน เขาบอกแค่ว่าโมเลคคงค้นพบโบราณวัตถุอันตรายสักอย่างเลยหมกมุ่นอยู่กับมัน พอลาร์คินได้ยินก็โกรธแทบเสียสติ ดุด่าซัลกาโดว่าทำไมไม่แจ้งให้ทราบ<br>
«ก็ไม่มีใครถาม ผมเลยนึกว่าทุกคนไม่สนใจครับ»<br>
ซัลกาโดจงใจตอบกลับด้วยท่าทีไม่รู้เรื่องไม่รู้ราว เขาบอกลาร์คินที่ลนลานแค่ว่า ไม่นึกว่าจะกลายเป็นเรื่องใหญ่โต<br>
|<br>
«เกรงว่าการโจมตีด้วยกระแสไฟฟ้าครั้งนี้ โมเลค เจ้าหน้าที่ในสังกัดแผนกเรา จะมีส่วนเกี่ยวข้องด้วย»<br>
เหล่าเจ้าหน้าที่ระดับล่างที่ถูกเรียกมารวมตัวกันนั้น ไม่มีใครที่มีความสามารถสูงเลย จึงไม่มีใครเข้าใจว่าเรื่องในครั้งนี้นั้นร้ายแรงขนาดไหน มีเพียงลาร์คินคนเดียวที่กำลังตื่นตระหนกเพราะตำแหน่งของตนกำลังสั่นคลอน<br>
«ถือเป็นการกระทำอันยากจะให้อภัย เราจำเป็นต้องหยุดเขาทันที และจับมาลงโทษโดยเร็วที่สุดเท่าที่จะทำได้ ด้วยกำลังของพวกเราเอง»<br>
ลาร์คินพูดรัวไม่หยุด<br>
«ต้องออกไปตามหาหมอนั่นแล้วจับกุมในทันที แน่นอนว่าฉันเองก็จะร่วมด้วย»<br>
เหล่าเจ้าหน้าที่ระดับล่างซึ่งยืนฟังสบายๆ มาตลอด เริ่มหันมองหน้ากันเองบ้างแล้ว<br>
«ฉันจะให้แผนกรักษาความปลอดภัยเข้าร่วมแผนการนี้ด้วย แบ่งหน้าที่กันลงไปค้นหาแต่ละพื้นที่ จับโมเลคมาให้ได้»<br>
ลาร์คินพูดจบก็แบ่งลูกน้องออกเป็นห้าทีม สั่งให้แบ่งพื้นที่ชั้นล่างกันเพื่อตรวจสอบหาที่ที่โมเลคซ่อนตัวอยู่ ตอนออกจากห้อง เขาส่งปืนช็อตไฟฟ้าให้เจ้าหน้าที่ แล้วให้เจ้าหน้าที่รักษาความปลอดภัยสองคนพร้อมไรเฟิลมาร่วมในแต่ละทีม เจ้าหน้าที่ซึ่งทำตัวสบายๆ มาตลอด พอได้ถืออาวุธก็เริ่มปล่อยรังสีคุกคามออกมาครั้งแรก<br>
«แกสนิทกับโมเลคที่สุด รับผิดชอบด้วย จัดการซะ»<br>
ลาร์คินยึดตัวซัลกาโดไว้ พูดใส่ แล้วจับซัลกาโดเข้าทีมตัวเอง<br>
|<br>
แต่ละทีมมุ่งหน้าไปยังเขตที่ถูกกำหนดตามลำดับโดยใช้ลิฟต์ลงไป<br>
ทีมของลาร์คิน เริ่มค้นหาตรงจุดที่ซัลกาโดแยกกับโมเลคครั้งสุดท้าย หัวแถวมีเจ้าหน้าที่คนหนึ่ง ถัดมาเป็นเจ้าหน้าที่รักษาความปลอดภัยสองคน ที่เหลืออีกสามคนตามหลังไป เป็นขบวนเช่นนี้เคลื่อนไปตามทางเดินมืดมิด ลาร์คินอยู่หลังสุด เขาถามซัลกาโด<br>
«เขาเดินหายไปทางนี้ใช่ไหม»<br>
«ครับ ทางนี้แหละ เขาหายไปในทางที่ยังไม่ได้ตรวจสอบ»<br>
เขาไม่ได้โกหก<br>
«เอ้า ไปกันเลย»<br>
สิ้นเสียงสั่งของลาร์คิน ทีมติดอาวุธก็ใช้ไฟฉายส่องนำ เดินเข้าไปในชั้นล่างสุดอันสลับซับซ้อน ยังไม่เคยมีใครเขียนแผนที่ ถ้าจะสำรวจกันจริงๆ คงต้องใช้เวลาพอสมควร<br>
ทางเดินมีทางแยกหลายสาย ต้องคอยตรวจสอบตำแหน่งพวกตนแล้วเดินไปอย่างระมัดระวัง ไม่เคยมีใครย่างกรายมาที่นี่ หากไม่ระวังตัวให้ดี อย่างเลวร้ายที่สุดก็กลับออกไปไม่ได้ เพื่อป้องกันอันตรายเช่นนั้น เจ้าหน้าที่เทคนิคจึงพกเครื่องส่งสัญญาณฉุกเฉินมาด้วย<br>
หลังเดินมาสองชั่วโมง อุปกรณ์พกพาของลาร์คินก็ส่งสัญญาณแจ้งเตือนดังก้อง เขาเช็คดู ปรากฏว่าอุปกรณ์รูปร่างบางกำลังแสดงสัญญาณขอความช่วยเหลือจากโมเลค ตำแหน่งห่างไป 15 อัลเลทางทิศตะวันตก<br>
«ไอ้บ้านั่น หยามกันเรอะ!»<br>
ลาร์คินสบถ<br>
«เขาอาจเจอเหตุร้ายอะไรเข้าก็ได้ครับ เราควรไปต่ออย่างระมัดระวังดีกว่า»<br>
ซัลกาโดเตือน<br>
«หึ ก็ไม่รู้สินะ ไอ้แก่เอ๋ย ฉันไม่ปล่อยให้จบง่ายๆ แน่»<br>
ลาร์คินเพิกเฉยต่อคำเตือนของซัลกาโด ซ้ำยังเร่งสปีดเคลื่อนขบวนเร็วขึ้น<br>
|<br>
«อยู่อีกฟากของมุมนั้นครับ»<br>
เสียงเจ้าหน้าที่ระดับล่างผู้อยู่หัวขบวนดังก้อง เจ้าหน้าที่รักษาความปลอดภัยยกไรเฟิลขึ้นเล็งแล้วเดินหน้าไป สัญญาณจากโมเลคส่งออกมาจากตรงนั้น<br>
«ลุย»<br>
ลาร์คินสั่งให้ทุกคนย่อตัวเคลื่อนไปข้างหน้า ขบวนเลี้ยวหัวมุมไปทางที่โมเลคน่าจะอยู่<br>
เจ้าหน้าที่ระดับล่างตรงหัวขบวนส่งเสียงขึ้น<br>
«ยะ อย่าขยับ โมเลค มีคำสั่งให้จับกุมนาย ถ้าขยับจะยิงนะ»<br>
ลาร์คินกับซัลกาโดเลี้ยวมา เห็นเงาคนที่น่าจะเป็นโมเลค<br>
ร่างนั้นดูผิดประหลาด ผมตั้งชี้ ตาแดงก่ำจ้องตรงมา โมเลคทำท่าแสบตาเพราะโดนแสงไฟส่อง แต่ไม่พูดอะไรเลย<br>
ลาร์คินก้าวออกไปด้านหน้า ส่งเสียง<br>
«โมเลค แกปล่อยกระแสไฟฟ้าโจมตีศูนย์บัญชาการใช่ไหม การกระทำความเสียหายของแกถือเป็นความผิดใหญ่หลวง เลิกขัดขืนแล้วมอบตัวซะ!»<br>
พอได้ยินเสียงตะโกน โมเลคก็วิ่งหนีหายไปในความมืดอย่างรวดเร็วเหมือนไม่ใช่คนมีอายุ<br>
เจ้าหน้าทียิงปืนช็อตไฟฟ้า แต่ไม่โดนโมเลค<br>
«ฮึ่ม ทำอะไรของแกวะ! ทุ่มสุดกำลังจับไอ้แก่นั่นซะ!»<br>
ลาร์คินส่งเสียงดัง สั่งทีมไล่ตามไป<br>
«ถ้าฆ่าเดี๋ยวจะไปกันใหญ่ ยิงแค่แขนกับขาพอ!»<br>
เขาออกคำสั่งเจ้าหน้าที่รักษาความปลอดภัย แล้วออกวิ่งเช่นกัน<br>
ซัลกาโดวิ่งช้าไล่หลังทุกคนเล็กน้อย<br>
วิ่งไปได้ไม่กี่อัลเล สมาชิกกองกำลังก็ร้องเสียงหลง ซัลกาโดวิ่งตามมาจึงเห็นว่าพื้นทางเดินมีหลุมใหญ่มหึมา เห็นเพียงหน้าผาฝั่งตรงข้าม เงามืดสนิทมองไม่เห็นก้นแผ่กว้างตรงหน้า<br>
ตรงขอบหลุม เขาเห็นแขนลาร์คินเกาะพื้นไว้ได้หวุดหวิด เหมือนเหนือส่วนบ่าขึ้นไปงอกออกมาจากพื้น<br>
«บ้าเอ๊ย กับดัก! ดึงฉันขึ้นทีสิ ซัลกาโด»<br>
ซัลกาโดเดินไปหาลาร์คินช้าๆ<br>
«ให้มันเร็วหน่อย!»<br>
ซัลกาโดเมินลาร์คินที่ดิ้นรนอยู่ตรงพื้น เบนสายตาไปยังความมืดมิดตรงหน้า เขาเห็นโมเลค ลอยอยู่เหนือทางเดินที่ไร้ก้น<br>
«ภาพฉายสินะ คงเป็นระบบรักษาความปลอดภัย เดินเครื่องได้แล้วรึ»<br>
ซัลกาโดมองออกว่าโมเลคเป็นเพียงภาพ ภาพนั้นไม่ตอบอะไร<br>
«ทำอะไร ซัลกาโด แก อย่าบอกนะ!?»<br>
ซัลกาโดไม่พูดอะไร เขาเตะหน้าลาร์คินกระเด็น ลาร์คินส่งเสียงประหลาดชนิดที่ไม่อาจเรียกได้ว่าเสียงโหยหวนด้วยซ้ำ แล้วตกลงไปสู่ความมืดมิด<br>
«ได้ยินเสียงผมใช่ไหม ผมจะไปด้านโน้นด้วย»<br>
พอพูดเช่นนั้น หลุมที่ปลายเท้าก็ปิดจากด้านซ้ายขวา กลายเป็นพื้นอีกครั้ง ภาพโมเลคเคลื่อนไปตามทางเดินเหมือนจะนำทางซัลกาโด<br>
ซัลกาโดไล่ตามภาพโมเลค เดินไปตามทางเดินมืดๆ เขาพอจะรู้ได้ว่าปลายทางคือ «ห้อง»<br>
ระหว่างเดินท่ามกลางความมืดมิดอันคุ้นตาของทางใต้ดิน ซัลกาโดก็รู้สึกคล้ายตาลาย ยิ่งเดินไปตามทางมืดๆ เท่าไร เขาก็รู้สึกห่างไกลจากโลกแห่งความจริงมากเท่านั้น แม้แต่เสียงลาร์คินตอนตกลงไปยังความมืดมิด เขายังรู้สึกเหมือนเป็นแค่ความฝัน<br>
ซัลกาโดจมจ่อมอยู่กับความรู้สึกนั้น และแล้วเบื้องหน้าเขาก็เห็นประตูอันคุ้นตา ภาพโมเลคหายไปตรงหน้าประตู<br>
พอซัลกาโดไปยืนอยู่ด้านหน้า ประตูเปิดโดยอัตโนมัติ โมเลคนั่งเก้าอี้อยู่ข้างใน สมองยังอยู่ในแทงก์น้ำ เครื่องจักรที่ติดตั้งภายในห้องมีกระแสพลังงานไหลผ่าน แผงคอนโซลบนกำแพงมีไฟติด<br>
«โมเลค สำเร็จจนได้สินะ»<br>
เขาทักทาย เดินเข้าไปใกล้ แต่ไม่มีปฏิกิริยาตอบสนอง พอเพ่งมองหน้าโมเลคใกล้ๆ จึงพบว่าเขาเสียชีวิตแล้ว<br>
โมเลคนั่งบนเก้าอี้ ตายทั้งยังจ้องมองความว่างเปล่า สีหน้าเหมือนภาพฉายเมื่อครู่ไม่มีผิด<br>
«ที่ว่าไม่มีเวลาแล้ว หมายถึงอย่างนี้สินะ»<br>
มีสมุดโน้ตวางอยู่หน้าโมเลค<br>
«บันทึกการวิจัยรึ»<br>
ซัลกาโดหยิบบันทึกขึ้นจากโต๊ะ พลิกหน้าเปิดขึ้น<br>
|<br>
- วันที่ 24 เดือนร้อนจัด สภาพร่างกายย่ำแย่กว่าเดิม อาการกำเริบเป็นระยะๆ ระยะห่างแต่ละครั้งสั้นลงทุกที อาจเหลือเวลาอีกไม่นานแล้วก็ได้ แต่วันนี้ ในที่สุดเราก็เชื่อมต่อสมองได้สำเร็จแล้ว ถึงจะยังโต้ตอบคำถามอะไรไม่ได้ แต่หากค้นพบคีย์อะไรได้สักอย่าง จะต้องเดินเครื่องได้แน่ หากสำเร็จเราจะเปลี่ยนโลกได้ ต้องรีบหาคีย์ให้เจอ -<br>
|<br>
หน้าสุดท้ายลงวันที่ประมาณสิบวันก่อน รอบๆ โมเลคมีถาดอาหารพกพากับขวดน้ำกระจัดกระจาย เขาคงเก็บตัวอยู่ในนี้มาตลอด บ่งบอกให้รู้ถึงความมุ่งมั่นของโมเลค<br>
ซัลกาโดอ่านบันทึก พลางคิดว่าจากนี้จะทำยังไงต่อ ต่อให้รับช่วงงานวิจัยต่อจากโมเลค เขาคงไม่อาจอยู่ที่นี่ต่อไปเรื่อยๆ ได้ เท่าที่เห็น น้ำกับอาหารเหลืออยู่ไม่มาก<br>
เขาปล่อยให้ลาร์คินตายระหว่างทาง แต่จะกลบเกลื่อนให้เป็นอุบัติเหตุแล้วซ่อนตัวอยู่ในนี้ได้ตลอดรอดฝั่งหรือเปล่านะ ยังไงหลักฐานก็ไม่มี คงเล่นละครตบตาได้สบาย แต่ก่อนอื่นต้องหยุดการโจมตีกระแสไฟฟ้าใส่ศูนย์บัญชาการกลาง ต่อให้กลับไปบนพื้นดิน แล้วที่นี่ยังปล่อยการโจมตีไม่หยุด เขาก็คงซ่อนไปได้ไม่ตลอดรอดฝั่งอยู่ดี<br>
|<br>
ซัลกาโดยืนอยู่หน้าคอนโซลบนกำแพงซึ่งเป็นแผงควบคุมขนาดใหญ่ เขาลองควบคุมดู แล้วจู่ๆ ภาพก็ปรากฏขึ้นบนจอ<br>
มันคือภาพไลบราเรียนคนอื่น กำลังตรวจสอบชั้นใต้ดิน<br>
«คิดจะทำอะไรแน่»<br>
พอพึมพำเช่นนั้น เสียงจากลำโพงก็ดังก้องกะทันหัน<br>
'อีกสี่ชั่วโมง'<br>
มุมบนซ้ายแผงคอนโซล มีเลขนับถอยหลังตัวใหญ่แสดง คงหมายถึงเจ้านี่<br>
«แกเป็นใคร»<br>
'ข้าคือผู้สังเกตการณ์โลก ถึงเวลาฟื้นคืนชีพแล้ว'<br>
«สมองนั่นพูดอยู่รึ»<br>
ซัลกาโดหันกลับไปมองสมองในแทงก์น้ำ<br>
'อีกสี่ชั่วโมง ฉันจะแย่งอำนาจแพนเดโมเนียมได้เสร็จสมบูรณ์'<br>
จอภาพขยายบนกำแพง แสดงภาพใหม่ เป็นภาพอาคารทรงโค้งสไตล์แฟร็กทัลสูงเสียดฟ้า หากอยู่แพนเดโมเนียมไม่ว่าใครก็ต้องรู้จัก ภาพของตึกศูนย์บัญชาการกลางนั่นเอง ดูเหมือนเครื่องจักร ไม่สิ สมองนั่น จะเข้าถึงตัวระบบบนผืนพิภพได้เรียบร้อยแล้ว<br>
«น่าสนุกดีนี่...ขอดูหน่อยแล้วกัน»<br>
ซัลกาโดกอดอก มองภาพฉายบนกำแพง<br>
|<br>
- จบ -<br>","ch22_b.swf","3371_001"
227,1,"ปี 2814 «บันทึก»",1,"เรดเกรฟอยู่ที่บ้านของกรายบัค เฟอร์นิเจอร์ที่ดูภูมิฐานและห้องที่แสงแดดเป็นประกายสาดส่องนั้น ทำให้รู้สึกราวกับว่าไม่มีสิ่งใดเปลี่ยนไปจากความทรงจำในสมัยก่อนเลย ช่องเว้าในกำแพงห้องใหญ่นั้นประดับประดาไปด้วย «ผลงาน» ของเขา สัตว์ที่ดูเหมือนจริงและสัตว์ประหลาดเหนือจินตนาการ, ออโตมาต้าที่เป็นแบบจำลองของภูต ที่ถูกจัดท่าทางประดับไว้เหล่านี้ ดูราวกับเป็นแคตาล็อกผลงานของกรายบัค<br>
เรดเกรฟค่อยๆ มองผลงานเหล่านั้นทีละชิ้นอย่างช้าๆ ชีวิตของเขาอยู่ ณ ตรงนั้น เรดเกรฟไม่ใช่มนุษย์ที่มีอารมณ์อ่อนไหวอยู่แล้วก็จริง หากเมื่อมองเหล่าตุ๊กตาที่เคลื่อนไหวไม่ได้แล้ว เธอเองก็รู้สึกถึงความเหงาขึ้นมาเล็กน้อย คิดขึ้นมาว่าตนเองก็ลืมไปเช่นกันว่า ชีวิตที่ดูสมบูรณ์แบบของพวกตนเองนั้นสักวันก็ต้องจบลง ราวกับเหล่าตุ๊กตาที่ถูกแขวน เคลื่อนไหวไม่ได้อยู่เช่นนี้เหมือนกัน<br>
เมื่อก้าวต่อไปในห้อง เรดเกรฟก็รู้สึกได้ถึงบรรยากาศแปลกประหลาดในกลุ่มตุ๊กตาที่ถูกแขวนประดับอยู่ ที่ว่างที่ถูกเว้นไว้นั้นเหมือนจะมีออโตมาต้าที่เตรียมไว้ประดับอยู่ นี่อาจจะเป็นผลงานชิ้นสุดท้ายที่เขาตั้งใจจะทำขึ้นก็ได้<br>
|<br>
เรดเกรฟเดินมุ่งไปยังห้องวิจัยของกรายบัคที่อยู่ด้านในสุด ห้องที่มีเครื่องจักรงานฝีมือเรียงรายอยู่นั้น จะเรียกว่าเป็นโรงงานของเขาก็ได้ ถึงจะมีแต่เครื่องจักร แต่ก็ยังรู้สึกได้ถึงความสงบในห้องที่จัดไว้เป็นระเบียบตามความละเอียดอ่อนด้านความงามของเขา<br>
ในห้องทางซ้ายสุดนั้น มีเห็นเงาคนประหลาดให้เห็น เป็นร่างไร้ชีวิตของชายที่แขวนห้อยลงมาจากโคมไฟ ผมยุ่งเหยิง และมีริ้วรอยบนใบหน้า ต่อให้ไม่เข้าไปใกล้ ก็รู้ว่านั่นคือกรายบัค<br>
«เอาศพออกไปที»<br>
เมื่อเรดเกรฟเอ่ย ศพของกรายบัคก็หายไปจากตรงนั้น<br>
เรดเกรฟเข้าไปในข้อมูลของหน่วยรักษาความสงบ เมื่อมีคดีหรืออุบัติเหตุเกิดขึ้น หลักฐานทั้งหมดจะถูกบันทึกเอาไว้ในรูปแบบข้อมูลสามมิติความละเอียดสูงในฐานข้อมูลของหน่วยรักษาความสงบ หลักฐานที่กลายเป็นอิเล็กตรอนจะคงอยู่ชั่วนิรันดร์ ซึ่งง่ายต่อการดึงขึ้นมาสืบสวนอีกครั้ง เรดเกรฟดูข้อมูลตอนที่พบร่างของกรายบัคในช่วงพักจากงาน<br>
หลังจากลบข้อมูลของศพไปแล้ว เรดเกรฟก็เดินวนไปรอบห้องวิจัย ไม่ว่าจะเครื่องจักรงานฝีมือชิ้นไหนก็มีรูปสลักราวกับผลงานศิลปะอยู่อย่างงดงาม<br>
ทว่า รอบๆ เครื่องจักรงานฝีมืออันงดงามนั้น ไม่มีชิ้นส่วนหรือผลงานใดวางอยู่เลย ราวกับว่าถูกจัดการเก็บกวาดเรียบร้อย เรดเกรฟอธิบายกับตัวเองว่านั่นคงเป็นศาสตร์แห่งสุนทรีย์ในแบบของกรายบัคกระมัง<br>
ชั้นหนังสือที่อยู่ข้างโต๊ะนั้น มีรูปถ่ายของกรายบัคกับตนเองสมัยยังเด็กแขวนอยู่ เป็นวันที่ทั้งสองคนเข้าร่วมพิธีเปิดวันแรกของโรงละครกลางที่สถาบันศิลปะสร้างขึ้นด้วยฝีมือของทั้งคู่ ถึงจะเป็นรอยยิ้มที่ค่อนข้างเคร่งเครียด แต่ทั้งสองในวัยเยาว์นั้นดูมีความสุขมาก แต่เมื่อเอื้อมมือจะไปจับ ก็เป็นเพียงข้อมูลที่ไม่จำเป็น เรดเกรฟจึงลดมือลง<br>
«ท่านเรดเกรฟคะ ถึงเวลานัดกับหน่วยประชาสัมพันธ์แล้วค่ะ»<br>
เสียงหนึ่งดังก้องขึ้นในห้อง ถ้าจะพูดให้ถูก ก็คือเสียงดังก้องขึ้นในประสาทรับฟังของเรดเกรฟโดยตรง<br>
«เข้าใจแล้ว จะไปเดี๋ยวนี้»<br>
|<br>
เรดเกรฟแยกออกจากข้อมูลของหน่วยรักษาความสงบ แล้วลืมตาขึ้นมาในห้องทำงาน<br>
เลขานุการมาริเนล่าอยู่ในห้องทำงานนั้น เธอเป็นเอ็นจิเนียร์เพิ่งจะย้ายมารับหน้าที่ด้านการเมือง เป็นเทคโนกราตพิเศษที่ถูกสร้างขึ้นแบบเดียวกับเรดเกรฟ และมีความสามารถยอดเยี่ยม รูปร่างในชุดเครื่องแบบก็ดูอ่อนเยาว์<br>
«จะให้คืนสิทธิ์ในการเข้าถึงข้อมูลไหมคะ?»<br>
«อืม ช่วยทีนะ»<br>
เรดเกรฟยุติความรู้สึกอ่อนไหว แล้วกลับเข้าทำงาน<br>
|<br>
ฝั่งตรงข้ามของกำแพงห้องกลายเป็นหน้าจอและมีภาพฉายขึ้น เหล่าเจ้าหน้าที่หน่วยประชาสัมพันธ์ปรากฏตัวขึ้น<br>
หลังจากพวกเขาแนะนำตัวกันอย่างง่ายๆ เรดเกรฟก็อธิบายหัวข้อการประชุม<br>
«และนี่คือกราฟความต้องการศักยภาพของหน่วยปกครองแต่ละหน่วยครับ»<br>
เจ้าหน้าที่รับผิดชอบการประชาสัมพันธ์แสดงหน้าจอกราฟหลากสี<br>
«ปัญหาของการจับกลุ่มอุปสงค์ทางศักยภาพปัจจุบันในแต่ละเขตมีเพียงเท่านี้ครับ เป็นแบบจำลองของระยะเวลาห้าปี»<br>
หน้าจอเปลี่ยนไป เรื่องราวที่เกิดขึ้นในแต่ละเขตแสดงขึ้น แล้วก็หายไป ผู้ก่อความไม่สงบที่เกิดจากจลาจลและการต่อต้านที่ใช้กำลัง, ความวุ่นวายที่เกิดจากวัฒนธรรมอย่างลัทธิและยาเสพติด แสดงขึ้นตามแต่ละเขตด้วยสีที่แตกต่างกัน<br>
«ปัญหาทางวัฒนธรรมที่เกิดขึ้นสืบเนื่องจากนโยบายปัจจุบันนั้นก็ประมาณนี้...»<br>
«ขอดูระดับจำนวนการอนุญาตตั้งกลุ่มในเขต S-1 กับ O-4 ทีสิ»<br>
เรดเกรฟระงับการอธิบายของเจ้าหน้าที่ แล้วสั่งให้เปลี่ยนข้อมูล แต่ละเขตถูกเรียกแทนด้วยหมายเลข โครงสร้างรัฐบาลนั้นมองประชากรในฐานะจำนวนตัวเลขเท่านั้น รับรู้ความต้องการของพวกเขา แล้วออกนโยบายตอบรับความต้องการนั้น หากเกิดความไม่มั่นคงขึ้นก็ออกมาตรการแก้ไขหรือกระตุ้นทางวัฒนธรรม หากเกิดการทุจริตก็ข่มขู่เสีย ส่วนกลุ่มอาชญากรหรือพวกโรคระบาด ก็แค่มอบสิ่งที่ควบคุมแล้วให้กับพวกเขา<br>
งานของเรดเกรฟก็คือแก่นแท้ของการปกครองที่เอ็นจิเนียร์คิดขึ้น เพื่อความก้าวหน้ารุ่งโรจน์ และวิถีชีวิตที่ยั่งยืนที่เอ็นจิเนียร์คิดนั้น จำเป็นต้องมีการคำนวณการจับกลุ่มตัวแปรมากมาย และนั่นก็คือเรดเกรฟ หรือจะกล่าวว่ามันสมองนั้นคือเครื่องคำนวณมีชีวิตเพื่อการนั้นก็ได้<br>
|<br>
หลังจากจบการประชุมกับหน่วยประชาสัมพันธ์ไปหนึ่งแล้ว เรดเกรฟก็บอกการเปลี่ยนแปลงกำหนดการของวันพรุ่งนี้กับมาริเนล่า<br>
«พรุ่งนี้ขอเวลาว่างให้หน่อยนะ ธุระส่วนตัวน่ะ ไม่ต้องไปด้วยกันก็ได้»<br>
เรดเกรฟตั้งใจจะไปที่บ้านของกรายบัค ความรู้สึกอ่อนไหวยังคงหลงเหลืออยู่ราวกับตกผลึกค้างไว้ จำเป็นต้องตัดมันทิ้งไปเสียแล้ว<br>
«รับทราบค่ะ»<br>
|<br>
เมื่อเรดเกรฟเข้าไปในบ้านของกรายบัค ก็รู้สึกถึงความแตกต่างกับบันทึกการสืบสวนได้ทันที ห้องนั้นมืดและมีร่องรอยของความรุนแรง ออโตมาต้าที่แขวนอยู่ก็ตกกระจายอยู่บนพื้น<br>
เรดเกรฟเดินเข้าไปในสถานที่ที่คล้ายซากปรักหักพังอย่างมั่งคง มุ่งไปยังห้องวิจัย ทางด้านนี้มีร่องรอยของความเสียหายมากกว่า เรดเกรฟใช้เครื่องปลายทางพกพาติดต่อไปยังมาริเนล่า<br>
«ตอนนี้ฉันอยู่ที่บ้านของกรายบัค ช่วยตรวจสอบกับข้อมูลของหน่วยรักษาความสงบทีว่าหลังเกิดเหตุมีใครเข้ามาทำลายอะไรในบ้านไหม»<br>
«รับทราบค่ะ»<br>
เรดเกรฟทำการติดต่อพลางตรวจสอบรูปภาพที่ประดับไว้บนชั้นหนังสือของกรายบัค รูปนั้นอยู่ในที่เดียวกับในบันทึก เรดเกรฟหยิบรูปแล้วออกไปจากบ้าน<br>
«ไม่มีข้อมูลว่าบ้านของกรายบัคถูกบุกรุก ตอนนี้พนักงานสืบสวนกำลังมุ่งหน้าไปที่นั่นค่ะ»<br>
มาริเนล่าส่งข้อความติดต่อมาดังนั้น<br>
«เข้าใจแล้ว»<br>
เรดเกรฟออกจากบ้าน แล้วขึ้นรถเพื่อกลับไปยังกรมการปกครอง<br>
|<br>
«คดีของกรายบัค ไม่มีบันทึกว่ามีผู้บุกรุกเลยค่ะ แต่จะให้สืบสวนเผื่อเอาไว้»<br>
มาริเนล่ารายงานเรดเกรฟในช่วงพักของเวลางาน<br>
«งั้นเหรอ...»<br>
เรดเกรฟยังคงรู้สึกคาใจ เธอเก็บรูปที่เอากลับมาด้วยลงในลิ้นชักโต๊ะของตัวเอง<br>
เธออยากรู้ที่สุดว่าทำไมกรายบัคถึงตาย ขอแค่มีเรื่องที่ทำให้เข้าใจได้แม้จะเพียงน้อยนิด แค่นั้นก็พอ<br>
กรายบัคที่เรดเกรฟรู้จักนั้น ไม่ใช่คนที่จะฆ่าตัวตายได้ เรดเกรฟมั่นใจในสัญชาตญาณของตนมาก จากการที่คอยสังเกตความผิดแปลกและคำถามที่ผุดขึ้นมาในใจคน เพื่อจะควบคุมดูแลจิตใจมนุษย์อยู่ทุกเมื่อเชื่อวัน ต้องถือว่าเธอเป็นผู้สังเกตการณ์ที่มีสัญชาตญาณเฉียบคมมากเลยทีเดียว<br>
«ติดต่อคนของหน่วยสืบสวนที ฉันอยากจะขอคำอธิบายสักหน่อย»<br>
«รับทราบค่ะ»<br>
|<br>
เรดเกรฟตั้งใจจะเข้าไปในข้อมูลสำรองเซ็นโซเรคคอร์ด (บันทึกประสาทสัมผัส) ของกรายบัค<br>
เพราะถึงจะฟังเรื่องที่หน่วยสืบสวนว่ามา แต่พวกเขาก็ไม่ได้ข้อมูลสำคัญอะไรมา<br>
เทคโนกราตซึ่งเป็นเอ็นจิเนียร์ชั้นสูงนั้น บันทึกข้อมูลประสาทสัมผัสทั้งหมด ทั้งสัมผัสทางผิวหนัง, การได้ยิน, การมองเห็น, การดมกลิ่น, การรับรส สัมผัสทั้งภายนอกทั้งห้าที่ส่งถึงสมองนั้นเอาไว้ในชิพที่ฝังอยู่ในสมอง<br>
ในบรรดาผู้ที่กลัวความตายนั้น มีผู้ที่โหลดข้อมูลที่แบ็คอัพเอาไว้ที่ตัวโคลนทุกวันด้วย<br>
เรดเกรฟเองก็มีโคลนสำหรับแบ็คอัพเช่นกัน แต่โคลนนั้นไม่ได้จัดการข้อมูลที่สำคัญมากเอาไว้<br>
ผู้ที่ไม่ชอบให้มีร่างกายเนื้อที่มีลักษณะเฉพาะทางพันธุกรรมและความทรงจำที่เหมือนกันอยู่ในเวลาเดียวกันก็มีไม่น้อย (ไม่ใช่สองคนเพราะโคลนมันจะมีเท่าไหร่ก็ได้) ว่าตามจริงก็คือความจริงที่ว่าเป็นเพียงการสลับตัวกับคนอื่นที่เหมือนกับตัวเองราวกับแกะเพียงเท่านั้น การที่ต้องมาดูตัวเองตอนนี้ตายไป แล้วอย่างอื่นที่ «เหมือน» ตัวเองอีกคนมีชีวิตอยู่นั้นมันไม่ง่ายเลย<br>
|<br>
เซ็นโซเรคคอร์ดนั้น ที่จริงแล้วเป็นสิ่งที่ต้องทิ้งไปตามพินัยกรรมของกรายบัค<br>
การนำเซ็นโซเรคคอร์ดที่สามารถพูดได้ว่าเป็นสิทธิส่วนบุคคลสูงสุดออกมานั้น จำต้องมีเหตุผลที่สมควร ซึ่งนั่นก็คือการฆ่าตัวตาย<br>
ในสังคมของเอ็นจิเนียร์นั้น การฆ่าตัวตายไม่ใช่เรื่องแปลกอะไร สังคมชั้นสูงที่มีการพัฒนาทางการแพทย์และการโคลนนิ่งนั้น สาเหตุการตายที่มากที่สุดก็คือการฆ่าตัวตายนั่นเอง<br>
ทว่า เรดเกรฟไม่สามารถหาเหตุผลได้แม้แต่ข้อเดียวว่าเหตุใดกรายบัคจึงฆ่าตัวตาย<br>
«จะทำจริงๆ หรือคะ? ความเสี่ยงนั้นก็ใช่ว่าจะไม่มี ดิฉันไม่ขอแนะนำเลย น่าจะปล่อยให้พวกหน่วยสืบสวนทำไปมากกว่า»<br>
มาริเนล่ามีท่าทางอยากจะให้เรดเกรฟคิดเสียใหม่ แต่เหตุผลเรื่องความเสี่ยงที่ถูกยกขึ้นมาอธิบายนั้น ไม่ได้ผ่านเข้าหูเรดเกรฟเลยแม้แต่น้อย<br>
«ฉันเข้าใจว่ามันเสี่ยง แต่หน่วยสืบสวนไม่สามารถตอบคำถามของฉันได้เลย»<br>
«ทราบแล้วค่ะ ขอให้ฉันช่วยเท่าที่ทำได้เถอะนะคะ»<br>
«เข้าใจแล้ว ช่วยหน่อยนะ»<br>
|<br>
อุปกรณ์ฟื้นฟูข้อมูลถูกเชื่อมต่อเข้ากับเรดเกรฟ และตัดการเชื่อมต่อระหว่างเธอกับโลกแห่งความจริง<br>
ความแปลกประหลาดที่ต้องรับเอาประสาทสัมผัสของผู้อื่นมาเป็นของตนเองนั้น เป็นเรื่องอัศจรรย์ยิ่ง หากระดับความแรงของสัญญาณผิดเพี้ยนไป ก็อาจก่อให้เกิดการสูญเสียประสาทสัมผัสจริงได้<br>
หลังจากการเช็คประสาทสัมผัสจริงเป็นระยะๆ หากมีปัญหาระหว่างการทดสอบ เลขานุการมาริเนล่าจะระงับการดำเนินการทันที<br>
หากเกิด «การปนเปื้อน» ของเส้นแบ่งโลกเสมือนกับโลกจริงแล้ว อาจจะเสียสติไปเลยก็ได้<br>
«Calibration Sequence Start»<br>
คลื่นความถี่ White noise ดังก้องขึ้นในหัว สีสันและลวดลายต่างๆ ปรากฏขึ้นตรงหน้า ความรู้สึกจั๊กจี้วิ่งไปที่ปลายนิ้ว ความรู้สึกราวกับมึนงงอะไรสักอย่างปรากฏขึ้น แต่ก็ค่อยๆ บางเบาลงเป็นลำดับ<br>
หลังจากดูดซับเอาประสาทสัมผัสทั้งห้า และความแตกต่างของอวัยวะภายในแล้ว การจัดลำดับเพื่อดำเนินการ «เชื่อมต่อ» ประสาทสัมผัสแยกแยะก็เสร็จสิ้น<br>
«เริ่มการฟื้นฟูข้อมูลหมายเลข 28140903 ของคุณกรายบัค ซีริอัส»<br>
และวันสุดท้ายในชีวิตของกรายบัคก็เริ่มขึ้นอีกครั้ง<br>
|<br>
นั่นเป็นแสงแดดยามเช้า เธอรับรู้ได้เมื่อแสงอันอบอุ่นอ่อนโยนนั้นกระทบใบหน้า<br>
จากนั้นก็ได้ยินเสียงหญิงสาวแรกรุ่นที่เป็นผู้ช่วยของกรายบัค<br>
แม้จะรู้สึกราวกับอยู่ในความฝัน แต่ประสาทสัมผัสทั้งหมดนั้นก็เป็นของตน<br>
ความรู้สึกนั้นเป็นความรู้สึกที่ตัวเองกำลังสัมผัสอยู่เองจริงๆ ทว่าความคิดและความรู้สึกของตนนั้นไม่ได้ถูกปรับเข้ากับร่างกายด้วย ราวกับว่าถูกขังอยู่ในกรงที่ขยับได้<br>
«อรุณสวัสดิ์ค่ะ มาสเตอร์»<br>
เสียงกังวานราวกับเสียงร้องเพลงของหญิงสาวดังขึ้น ผู้หญิงคนนี้ไม่น่าจะเป็นมนุษย์ รูปร่างที่สมบูรณ์แบบเกินไปนั้น แสดงให้เห็นว่าเป็นออโตมาตาของกรายบัค<br>
«อาหารเช้าเตรียมพร้อมแล้วค่ะ»<br>
«อรุณสวัสดิ์ มีอา จริงด้วย ช่วยบอกวอลเคนให้รายงานผลการทดลองเมื่อคืนนี้ด้วยนะ»<br>
เสียงของกรายบัคที่ผ่านกระโหลกเข้าไปนั้น ต่ำกว่าเสียงที่คุ้นเคยอยู่พอควร<br>
«รับทราบค่ะ»<br>
กรายบัคลุกขึ้นจากเตียงไปล้างหน้าที่อ่าง แม้กระทั่งอุณหภูมิน้ำเย็นที่กระทบหน้าก็แสดงซ้ำได้อย่างสมบูรณ์แบบ<br>
กรายบัคใส่ทานอาหารเช้าทั้งที่อยู่ในชุดเสื้อกาวน์ วันเวลาที่แสดงอยู่บนเครื่องปลายทางข้อมูลที่ฉายบนผนังนั้น เป็นวันที่กรายบัคเสียชีวิต<br>
ทว่า มีอะไรแปลกไป อยู่ดีๆ ทำไมถึงเลือกจะจบชีวิตตัวเองในวันที่ปกติธรรมดาเช่นนี้?<br>
«มาสเตอร์ เป็นอะไรไปคะ?»<br>
«เปล่า ไม่มีอะไร»<br>
ออโตมาตาที่ถูกเรียกว่ามีอา ถามขึ้นอย่างประหลาด ดูเหมือนว่ากรายบัคจะทานอาหารไปครุ่นคิดอะไรบางอย่างไป<br>
«มาสเตอร์คะ วอลเคนบอกว่าขอเวลาเขียนรายงานประมาณ 1 ชั่วโมงค่ะ»<br>
«งั้นไม่เป็นไร ไว้ช่วยบอกทีว่าเสร็จแล้วให้มาที่ห้องวิจัยด้วย»<br>
«รับทราบค่ะ»<br>
พูดดังนั้น มีอาก็เก็บจานชามหลังจากที่กรายบัคทานเสร็จ แล้วลุกจากเก้าอี้ แต่ไม่ทันไรชามกระเบื้องขาวที่มีอาถืออยู่นั้นก็หล่นแตกกระจายบนพื้น มีอาไม่มีท่าทีจะทำเก็บเศษจานชามที่ทำหล่นนั้นขึ้นมา แต่กลับยืนอยู่เฉยๆ<br>
«เป็นอะไรไป?»<br>
กรายบัคส่งเสียงเรียก<br>
«มาสเตอร์ ท่านคือมาสเตอร์จริงๆ เหรอคะ?»<br>
มีอาพูดโดยที่ไม่หันกลับมา<br>
«อืม ก็ใช่น่ะสิ»<br>
บทสนทนาแปลกๆ<br>
«ไม่ค่ะ คุณไม่ใช่มาสเตอร์»<br>
มีอาหันกลับมาแล้วพุ่งเข้าโจมตีกรายบัค เขาพยายามขัดขืนแต่ด้วยแรงที่มีไม่มากนัก คอของเขาถูกรัดแน่นขึ้นเรื่อยๆ<br>
สติของเรดเกรฟที่เชื่อมต่อเข้าด้วยกันนั้นก็เริ่มหลุดลอย<br>
เธอได้ยินเสียงที่ราวกับเสียงหัวเราะของออโตมาตาที่ชื่อมีอา ท่ามกลางสติที่กำลังเลือนรางเข้าทุกขณะ<br>
|<br>
- จบ -<br>","ch23_b.swf","2814_002"
20015,1,"«เส้นทางในถิ่นที่ไม่รู้จัก»",1,"«ฮึบ»<br>
สัตว์ประหลาดล้มลง พร้อมกับดาบเล่มใหญ่ที่แทงลงพื้น<br>
ที่ขาของอาเบลนั้น มีสัตว์ประหลาดที่รูปร่างเหมือนคนแต่มีเขาขนาดใหญ่งอก นอนหมดลมหายใจอยู่<br>
«เยี่ยมยอด เยี่ยมยอด»<br>
เลออนที่มองดูอยู่กล่าวชมอาเบลเหมือนจงใจแกล้ง<br>
«แกก็มาสู้บ้างสิ»<br>
อาเบลทำท่าทางไม่พอใจอย่างมาก แต่ก็ไม่ได้โทษเลออน<br>
«ชนะก็ดีแล้วไม่ใช่เหรอ แล้วก็ ถึงฉันจะเป็นคนพูดก็เถอะนะ»<br>
เลออนเบือนสายตาไปทางตำแหน่งที่มีตุ๊กตาอยู่ อาเบลมองตามสายตาเลออนไป<br>
«นั่นสินะ»<br>
|<br>
«แต่ว่า...»<br>
เลออนตัวสั่นอย่างแรงแล้วพูดต่อ<br>
«ตรงนี้หนาวไป ไม่ไหวแล้ว ย้ายที่กันเถอะ»<br>
ที่ที่หนาว ที่ที่ร้อน บางทีการย้ายที่ห่างออกมาเพียงแค่เล็กน้อยสภาพภูมิอากาศก็ต่างกันแล้ว และไม่ใช่แค่ภูมิอากาศ แต่สัตว์ประหลาดที่โผล่ออกมาก็ต่างกันมากด้วย ราวกับว่าโลกนี้ไม่มีความสอดคล้องกันเลย ภาพลักษณ์ของโลกนี้ในหัวอาเบลก็คือจุดเชื่อมต่อกับโลกอีกหลายใบ<br>
ก่อนหน้านี้เคยคุยเรื่องภาพลักษณ์ที่กำกวมนั้นกับเลออนไป<br>
«รู้สึกเหมือนกันเลย ถ้าจะพูดให้ชัดก็คือ คนที่สร้างโลกนี้รสนิยมค่อนข้างแย่นะ»<br>
|<br>
ตุ๊กตาตัวเล็กที่อยู่ตรงหน้าพวกอาเบล ตุ๊กตานำทางตัวนี้ถึงจะช่วยบอกสถานที่ที่ต้องไปต่อได้ แต่มันก็ไม่เคยตอบคำถามเกี่ยวกับโลกนี้เลย<br>
ไม่อยากตอบ หรือว่าตอบไม่ได้ แต่ไม่ว่าจะแบบไหนก็ดูไม่ออกทั้งนั้น สุดท้ายแล้วก็ไม่มีอะไรเปลี่ยน<br>
|<br>
«ถ้าเอาความทรงจำที่หายไปกลับคืนมาสำเร็จ พวกคุณก็คงจะกลับโลกเดิมได้»<br>
เด็กหนุ่มสวมเสื้อสูทหางยาวสีม่วงที่คอยรับใช้ผู้สร้างโลกนี้พูด ยังไม่รู้เลยว่าจะกลับโลกเดิมได้อย่างไร แต่การที่ยังอยู่ในโลกนี้ก็หมายความว่ามีความทรงจำที่ต้องตามกลับคืนมาอยู่<br>
|<br>
เกล็ดเล็กๆ ตกลงมาบนเกราะมือของอาเบล แล้วก็จางหายไป หิมะตกแล้ว<br>
|<br>
เหมันต์แรกนับจากเข้ากองทัพ เมื่อลืมตาตื่นอย่างเช่นเคยแล้วมองออกไปนอกห้อง รอบๆ นั้นก็ขาวโพลนไปหมด เขาสูดหายใจลึกเมื่อเห็นทิวทัศน์แบบนั้นครั้งแรก แล้วก็มองเห็นทหารคนหนึ่งเล่นประทับรอยเท้าบนพื้นหิมะ เขาไม่ได้ใส่ชุดกันหนาว<br>
«ใครมันไปเล่นหิมะนะ...»<br>
พอพูดจบ ก็นึกขึ้นได้ว่ายังไม่เห็นหน้าเพื่อนร่วมห้องที่เข้ากองทัพในปีเดียวกันเลย<br>
เขาหยิบเสื้อกันหนาวแล้วออกจากห้อง และไม่ลืมที่จะหยิบเสื้อกันหนาวของเพื่อนร่วมห้องติดไปด้วย<br>
«เลออน! ทำอะไรแต่เช้าน่ะ»<br>
คนที่เล่นอยู่บนพื้นหิมะนั้นคือเลออนที่เข้ากองทัพมาพร้อมกันกับอาเบล และยังเป็นคนที่อยู่ห้องพักเดียวกันด้วย<br>
«โทษที โทษที ฉันเพิ่งเคยเห็นมันหนาขนาดนี้เป็นครั้งแรกนี่ล่ะ ในที่ที่อาเบลเคยอยู่ก็ไม่ค่อยมีใช่ไหมล่ะ?»<br>
«รูบิโอนามันกว้าง มีบางที่ที่ตกหนาอยู่นะ แต่ที่ที่ข้าเคยอยู่นานๆ หิมะถึงจะตกที ยิ่งสะสมหนาๆ นี่ไม่ต้องพูดถึงเลย»<br>
อาเบลพูดเช่นนั้น แล้วม้วนชุดกันหนาวปาส่งไปให้เลออน<br>
«รอบคอบจริงน้า เพื่อนนี่เป็นสิ่งที่ควรมีไว้จริงๆ»<br>
เลออนสวมเสื้อกันหนาวที่ได้มา แล้วกลับไปประทับรอยเท้าบนหิมะอีกครั้ง<br>
«แต่ถ้าไปกินข้าวเช้าช้า ข้าไม่เก็บไว้ให้หรอกนะ»<br>
ของเย็นๆ กระทบเลออนที่กำลังจะกลับห้อง มันคือลูกบอลหิมะ<br>
«ถ้าอยู่ในน้ำวนแล้วประมาทแบบนี้ล่ะก็ ถึงตายนะ»<br>
เลออนหัวเราะพลางขว้างบอลหิมะใส่อาเบลเรื่อยๆ<br>
«...!!»<br>
อาเบลเปลี่ยนทิศทางที่จะกลับห้อง แล้วปั้นบอลหิมะปาใส่เลออน<br>
«หนอยแน่ะแก!!»<br>
เลออนโดนบอลหิมะไปหลายครั้งจนส่งเสียงดังขึ้น<br>
มีคนตามมาร่วมด้วยเพราะได้ยินเสียงอีกคน แล้วก็อีกคน กลายเป็นสงครามปาหิมะครั้งใหญ่ของทหารฝึกหัดของกองทัพไป<br>
และแล้ว คนที่เล่นสงครามปาหิมะทุกคน ก็ถูกลงโทษให้อดอาหารเช้า<br>
|<br>
«...เบล อาเบล! เป็นอะไรไหม? เหม่ออะไรของนายน่ะ»<br>
อาเบลได้สติกลับมายังปัจจุบันด้วยเสียงของเลออน<br>
«อา..โทษที»<br>
ที่นี่ไม่มีทั้งที่ตั้งกองทัพหรือบ้านเกิดรูบิโอน่า อาเบลสูดหายใจลึกครั้งหนึ่งแล้วตั้งสติให้มั่น<br>
«เอาล่ะ ต่อไปจะไปทางไหนดี?»<br>
เลออนเอ่ยปากถามตุ๊กตาที่อยู่ข้างๆ ตุ๊กตานั้นมองเลออนกลับโดยที่ไม่ตอบอะไร แต่ก็หันหลังให้แล้วออกเดินต่อไป<br>
«เค้าว่างั้นน่ะ»<br>
เลออนพูดแล้วยักไหล่ แล้วออกเดินตามตุ๊กตาไป อาเบลก็เช่นกัน<br>
|<br>
- จบ -<br>","mn_60_a.swf","9999_011"
60,1,"ปี 3394 «นรก»",1,"เสียงร้องโหยหวนจากที่ไกลๆ ดังขึ้นให้ได้ยินอีกครั้ง โครนิกลุกขึ้นยืนด้วยสีหน้าตะลึงงันท่ามกลางเปลวไฟที่กำลังลุกไหม้<br>
ใกล้กันนั้นมีอะไรบางอย่างระเบิดขึ้น เปลวเพลิงที่โหมขึ้นมาเลียใบหน้าของโครนิก ปลายผมยาวสีเกาลัดนั้นถูกไฟเลียจนไหม้ไปเล็กน้อย เขาออกไปด้วยสายตาเหม่อลอย แต่เดินไปได้ไม่กี่ก้าวเขาก็สะดุดอะไรบางอย่างล้ม เมื่อลองมองดูแล้ว นั่นคือศพของเด็ก ใบหน้าของเด็กที่ไร้ชีวิตแล้วดูหวาดกลัว บนแก้มที่ไหม้ไฟไปครึ่งหนึ่งมีคราบน้ำตาที่แห้งแล้วเกาะอยู่<br>
ทันใดนั้น โครนิกที่มองดู «สิ่งนั้น» ด้วยความสายตาที่ว่างเปล่า ก็ทุบพื้นดินที่ไหม้ไฟด้วยความโกรธแค้น<br>
«อ๊าาาาาาาาาาา!»<br>
ไม่มีสิ่งมีชีวิตใดได้ยินเสียงร้องตะโกนที่ไม่เป็นศัพท์นั้นเลย<br>
ราวกับเป็นขุมนรกจริงๆ<br>
ยิ่งพยายามไม่คิดมากเท่าไหร่ ไฟสีดำในก้นบึ้งจิตใจของโครนิกก็ยิ่งลุกโชน และย้อมความนึกคิดของตนให้เป็นสีดำมืด<br>
เราหวังถึงการทำลายล้างแบบนี้น่ะหรือ...<br>
เราหวังถึงการเข่นฆ่าล้างบางแบบนี้น่ะหรือ...<br>
มีเสียงหนึ่งดังขึ้นตอบคำถามนั้น<br>
«ก็ใช่น่ะสิ นี่แหละโลกที่แกอยากได้»<br>
ความมืดสีเทาปรากฏขึ้นในกองเพลิง ดวงตาทั้งสามคู่จับจ้องมาที่โครนิก<br>
«นี่ เธอ! ปลอดภัยรึเปล่า!?»<br>
เขาได้ยินเสียงอยู่ห่างตัวไปเล็กน้อยดังขึ้น เมื่อโครนิกหันไปมองที่ต้นเสียงนั้น ก็พบกับเงาคนหลายคนอยู่อีกด้านของกองเพลิง หากดูจากชุดกันเพลิงที่คนเหล่านั้นใส่ คงจะเป็นนักกู้ภัยหรืออะไรสักอย่าง<br>
«เดี๋ยวจะไปช่วยเดี๋ยวนี้ล่ะ อยู่นิ่งๆ ไว้นะ ไม่เป็นไรหรอก!»<br>
นักกู้ภัยหลบเปลวเพลิงพลางวิ่งเข้ามาใกล้ อสูรลวงตาจับจ้องท่าทางนั้นอย่างไม่วางตา<br>
«อย่านะ! ห้ามเข้ามา! กลับไปเถอะครับ!»<br>
โครนิกส่งเสียงร้องบอกอย่างตกใจ<br>
«ไม่เป็นไรนะ สบายใจได้ จะเข้าไปช่วยเดี๋ยวนี้ล่ะ อย่าเพิ่งถอดใจนะ!»<br>
«ไม่ใช่นะครับ! ขอร้องล่ะ ถอยไปเถอะ!»<br>
นักกู้ภัยเอื้อมมืดมายังโครนิกที่อยู่ห่างไปเพียง 1 อัลเล<br>
«เอาล่ะ ไม่เป็นไรแล้ว มาทางนี้เร็ว!»<br>
«บอกแล้วว่าอย่าเข้ามา....»<br>
โครนิกก้มหน้ามองพื้น พึมพำอย่างหมดแรง<br>
«ปล่อยผมไว้...คนเดียวเถอะ»<br>
พริบตานั้น แขนของนักกู้ภัยที่ยื่นมายังโครนิกก็กระเด็นขึ้น เลือดกระเซ็นไปยังกองเพลิงส่งเสียงเผาไหม้<br>
ซึ่งตรงนั้นมีอสูรลวงตาสีเทายืนขวางอยู่<br>
«อ๊ากกกกกกกกกกกก!»<br>
นักกู้ภัยอีกคนรับร่างของเพื่อนที่เสียแขนจนล้มลง แล้วเริ่มส่งเสียง «ป..ปิศาจ...»<br>
«น..หนีกันเร็ว!»<br>
นักกู้ภัยอีกคนส่งเสียงร้องแล้วพยายามวิ่งหนีออกจากตรงนั้น ทว่า เสียงร้องนั้นก็ขาดหายไปกลางคัน เนื่องจากถูกเล็บของอสูรลวงตาเจาะเข้าที่กลางหัว<br>
«ถึงได้บอกไง...ว่าอย่าเข้ามาใกล้น่ะ»<br>
ดวงตาสีหม่นของโครนิกเปล่งประกายแสงแปลกประหลาดอยู่ท่ามกลางเปลวเพลิง<br>
|<br>
โครนิกพยายามลากขาที่หนักอึ้งเดินต่อไปท่างกลางกลิ่นเลือดที่ชวนคลื่นเหียน รอบๆ นั้นไม่มีเงาคนอยู่เลย หากจะพูดให้ถูกก็คือ ไม่มีสิ่งมีชีวิตอยู่เลย<br>
แค่เพียงเขาคิดว่าไม่อยากให้ใครเห็นตนเองที่สภาพเปื้อนเลือด อสูรลวงตาก็จัดการเปลี่ยน «ผู้เห็นเหตุการณ์» ทุกอย่างไปเป็นศพที่พูดไม่ได้<br>
ในบรรดานักกู้ภัยที่เข้ามาช่วยโครนิก คงจะมีคนเหลือรอดกลับไปรายงานกระมัง เจ้าหน้าที่ที่ถูกส่งมาเพื่อรักษาความสงบก็เข้ามาล้อมตัวเขา โครนิกหลบกระสุนยิงเตือนของ «ศัตรู» แล้วเดินจนทะลุออกจากเส้นทางอันคับแคบนั้น<br>
เขารู้ตัวว่าถูกไล่ตามมา ทว่า อสูรลวงตาจะมีพลังสามารถถล่มหน่วยรักษาความสงบด้วยการต่อสู้ซึ่งๆ หน้าได้ไหม แล้วถ้าทำได้ หลังจากนั้นควรทำยังไงต่อไป<br>
«ฮะฮะฮะ เริ่มสงครามกับแพนเดโมเนียมไปซะเลยดีไหม!?»<br>
รวบรวมความคิดไม่ได้ หยุดคิดไม่ได้เลย ขาเองก็สั่น<br>
ทันใดนั้น กำแพงที่มือจับอยู่ก็บิดเบี้ยว และอุ่นขึ้น กำแพงที่ให้ความรู้สึกเหมือนเยลลี่ที่จับตัวเป็นก้อนนั้น ไม่ใช่ของบนโลกนี้<br>
อสูรลวงตามีตัวตนเช่นนั้นบนโลกแห่งความจริง<br>
เมื่อเขาดึงมือออกจากภาพลวงตาในอากาศที่ควรจะเป็นกำแพง ก็มีของเหลวเยิ้มติดมาด้วย ของเหลวไม่น่าอภิรมย์นั้นส่งกลิ่นเหม็นรุนแรง<br>
เมื่อมองออกไป ก็มองเห็นภาพลวงตาหลากหลายแบบในอากาศรอบด้าน<br>
ไม่สิ จะเรียกว่าเป็นภาพลวงตาได้ไหมนะ<br>
โครนิกคิดจะลองสัมผัสภาพลวงตาอื่นดู<br>
เขาลองดึงหญ้าที่ไม่เคยเห็น<br>
ลองจิ้มหินรูปร่างประหลาดที่ลอยอยู่ในอากาศ<br>
ลองเอามือขึ้นมาปะทะลมที่พัดในภาพลวงตานั้นดู<br>
«นั่นแหละ ทั้งหมดที่แกคิดว่าเป็นภาพลวงตาน่ะ มันมีอยู่จริง เพียงแค่อยู่นอกเหนือบรรยากาศและเวลาในโลกของพวกแกก็เท่านั้น»<br>
เสียงของอสูรลวงตาดังขึ้นอย่างไม่มีปี่มีขลุ่ย<br>
«หึหึ มองไปทางไหนกัน ข้าอยู่ 'ทางนี้' ต่างหาก»<br>
โลกลวงตาที่ลอยอยู่ในอากาศ อสูรลวงตามองจ้องทายังทางนี้จากในทะเลสีขาวดำที่มักจะเห็นอยู่เสมอ<br>
«เข้าใจแล้วใช่ไหมล่ะ ว่าภาพลงตาของแกคืออะไร ว่าตัวเองมีพลังอะไรบ้าง»<br>
«ทั้งหมดมันเพราะเคโอเซียม...เพราะไอ้การทดลองนั่นน่ะเหรอ?»<br>
«ไม่รู้สินะ ข้าเองก็ไม่รู้สาเหตุ แต่ข้ามาที่นี่เพราะถูกแกที่มีพลังแบบนั้นเรียกมา เพื่อทำให้ความต้องการของแกเป็นจริงไงล่ะ""<br>
ตอนนั้นเอง หน่วยรักษาความสงบก็พากันกรูเข้ามาที่ถนน<br>
«อึก!""<br>
โครนิกกระโดดหลบลงข้างทาง ข้างหน้านั้นคือเจ้าหน้าที่กำลังเล็งปืนซุ่มรออยู่<br>
«อ๊ะ!?»<br>
...โดนยิงแน่!<br>
พริบตาที่คิดดังนั้น จิตตระหนักรู้ของโครนิกก็แยกออก<br>
เขายื่นมือออกไปโดยทันที แล้ว «ทำให้ภาพลวงตาปรากฏ» ขึ้นบนอากาศธาตุเบื้องหน้า<br>
กระสุนปืนที่ถูกยิงออกมาถูกดูดเข้าไปยัง «ภาพหลอน» นั้น แล้วเหลือให้เห็นเพียงเศษธุลี<br>
«อะไรน่ะ? มันเกิดอะไรขึ้น?»<br>
ระหว่างที่เจ้าหน้าที่กำลังสับสนเพราะไม่รู้ว่าเกิดอะไรขึ้นนั้น โครนิกก็เรียก «อะไรบางอย่าง» ออกมาจากภาพหลอน<br>
สิ่งที่ดูเหมือนกับวุ้นนั้น เมื่อปะทะเข้ากับร่างของเจ้าหน้าที่ ก็กัดกินพลังชีวิตจนเกิดเสียงน่าขนลุก รูปร่างของเจ้าหน้าที่ที่เปลี่ยนไปราวกับกิ่งไม้แห้งนั้น กลายเป็นแค่ซากแห้งๆ ของมนุษย์<br>
«ม..เมื่อกี้นี้มัน...»<br>
ความเป็นจริงวกกลับมาในในใจของโครนิก พร้อมกับความรู้สึกหมดเรี่ยวแรงอย่างรวดเร็ว เลือดในร่างกายร้อนผ่าวราวกับแม็กม่า ปอดต้องการอากาศจำนวนมากราวกับจะทำให้ความร้อนนั้นเย็นลง<br>
«หึหึหึ ถ้าจะทำก็ทำได้นี่นา นั่นแหละพลังของโลกต่างมิติ...ไม่สิ พลังของแกยังไงล่ะ»<br>
โครนิกมองดูมือของตนอย่างหวาดกลัว ของเหลวที่ส่งกลิ่นน่ารังเกียจหายไปอย่างไร้ร่องรอย วัตถุประหลาดเหมือนวุ้นที่ทำให้ «ศัตรู» ตายก็เช่นกัน<br>
ทว่า ศพที่หน้าตาเหมือนกิ่งไม้แห่งนั้น ยังคงหลงเหลืออยู่ตรงหน้า<br>
«ผม...ผมเป็นคนฆ่างั้นเหรอ»<br>
น้ำตาหยดลงจากดวงตาสีหม่น<br>
|<br>
แฮ่ก...แฮ่ก...แฮ่ก...<br>
ลมหายใจถี่ขึ้น<br>
หัวใจเจ็บราวกับจะแหลกสลาย เสียงในหูเต้นรัวดังตุบๆ<br>
เจ้าหน้าที่หน่วยรักษาความสงบตามมาทางด้านหลังอย่างไร้สุ้มเสียง ถึงจะไม่เห็นร่าง แต่โครนิกก็รับรู้ได้อย่างชัดเจน<br>
ในหัวของเขารู้สึกได้ถึงความแตกต่างที่น่าหนวกหู «กลิ่นของศัตรู» ที่โชยมานั่นเอง<br>
«นี่ก็เป็นพลังของโลกต่างมิติงั้นเหรอ?»<br>
บรรยากาศนี้เชื่อมต่อเข้ากับโลกต่างมิติ...นี่มัน อย่างกับน้ำวนเลย<br>
ภัยพิบัติที่ทำให้โลกยุ่งเหยิง โครนิกเองก็พอจะรู้จักอยู่บ้าง<br>
โครนิกสร้างน้ำวนขึ้นมาจากในร่างตัวเอง จินตนาการว่าความสับสนจะเกิดขึ้นบนโลกนี้อีกครั้ง<br>
«การจะทำให้สมหวัง คงต้องใช้เวลาหน่อยนะ»<br>
«ม..ไม่ใช่นะ! ไม่ได้อยากได้สักหน่อย!»<br>
«เอ๋? ไม่ใช่หรอกเหรอ? น่าเสียดายจังนะ»<br>
อสูรลวงตาเผยรอยยิ้มเยาะน่ารังเกียจ<br>
«โอ๊ะโอ๋ ดันเสียงดังขึ้นมา พวกมันถึงได้เริ่มเคลื่อนไหวอีกแล้ว»<br>
โครนิกเองก็รู้ตัวแล้ว แต่เป้าหมายก็อยู่ข้างหน้านี่เอง<br>
เขาใช้พลังของอสูรลวงตาทำลายทางเข้าที่ถูกล็อคไว้อย่างแข็งแรง ที่ที่โครนิกเข้าไปนั้น คือห้องขับของยานบิน<br>
ที่นั่นคือจุดเชื่อมต่อระหว่างโลกภายนอกกับแพนเดโมเนียม และยังเป็นส่วนที่ใกล้ขอบรอบนอกของแพนเดโมเนียมที่สุด<br>
«...!?»<br>
อสูรลวงที่อ่านความคิดของโครนิกออก แสดงความฉงนเล็กน้อย<br>
โครนิกทำเมินท่าทีสงสัยของอสูรลวงตาแล้วเดินต่อไปยังส่วนหน้า ลมที่กรรโชกเสียงดังแทบจะพัดร่างผอมบางนั้นปลิว<br>
«ถ้าผมตายไป แกจะหายไปไหม?»<br>
ท่ามกลางลมที่พัดรุนแรงนั้น โครนิกหันกลับมาหาอสูรลวงตา เขาเอามือรวบผมยาวที่ถูกพัดกระเจิง แล้วจ้องมองไปยังสายตายิ้มเยาะของอสูรลวงตา<br>
«....นั่นสินะ ถ้าไม่มีความหวังที่จะทำให้เป็นจริงแล้วล่ะก็ ข้าอาจจะมีแต่ต้องหายไปก็ได้»<br>
«ทั้งที่ทำท่าเหมือนรู้ทุกเรื่องมาตลอด แต่เรื่องตัวเองกลับไม่รู้ซะอย่างนั้น»<br>
«..........»<br>
อสูรลวงตาไม่แสดงสีหน้าอะไร หรือไม่มันก็อาจจะยังคงสับสนอยู่ก็ได้<br>
ตอนนั้นเองก็มีเสียงดังปังจากที่ไกลๆ โครนิกเชื่อมต่อกับโลกต่างมิติพร้อมกับเสียงที่ดังขึ้น แล้วซ่อนเอาลูกกระสุนที่ยิงมาทั้งหมด<br>
เจ้าหน้าที่หน่วยพิเศษที่เตรียมปืนยาวยิงระยะไกลนั้นมองเห็นโครนิกหายตัวไปราวกับล่องหน และปรากฏตัวขึ้นมาในที่เดียวกันอีกครั้งอย่างรวดเร็ว ทว่าพริบตาต่อมา ภาพที่เจ้าหน้าที่ที่ลุกขึ้นมาเพื่อจะยืนยันสถานการณ์เห็นนั้น ก็คือขากรรไกรของอสูรลวงตาที่เข้ามาใกล้ข้างหน้า<br>
โครนิกไม่ได้ตั้งใจจะป้องกันกระสุนปืน ร่างกายมันขยับตอบสนองไปเองโดยอัตโนมัติ<br>
«....ไม่มีเวลาแล้ว»<br>
เขาไม่มั่นใจเลยว่าจะสามารถยับยั้งตัวเองได้มากกว่านี้<br>
พริบตาที่ความกระหายพลังที่อยู่ในก้นบึ้งของจิตใจอยู่เหนือกว่าเหตุผล โลกของโครนิกก็คงจะเปลี่ยนไป ไม่สามารถกลับมายังฝั่งนี้ได้อีก<br>
ถ้าอย่างนั้น ก็มีแต่ตอนนี้เท่านั้น<br>
«ถ้านั่นคือความหวังที่แท้จริงของแก ข้าก็จะไม่ห้าม»<br>
โครนิกข้าวขาไปข้างหน้าอีกหนึ่งก้าว<br>
«อา ลาก่อน»<br>
อีกหนึ่งก้าว ก็เป็นการเดินก้าวแรกบนโลกนอกแพนเดโมเนียมตั้งแต่เขาเกิดมา<br>
โครนิกรวบรวมความกล้าแล้วทะยานออกไป<br>
เขากางแขนออกทั้งสองข้าวราวกับกางปีก ร่างทั้งร่างรู้สึกได้ถึงลมเย็น ร่างกายพลิกไปมาราวกับถูกชั้นบรรยากาศเล่นเป็นของเล่น<br>
เหล่าคนที่ไล่ตามโครนิกมองลงมาจากห้องคนขับของแพนเดโมเนียม โครนิกมองไม่เห็นทั้งสีหน้าและท่าทางของพวกเขาแล้ว<br>
และแล้ว เขาเห็นความมืดสีเทาใกล้เข้ามาจากโลกที่เพิ่งจะบอกลาไปเมื่อกี้<br>
มา..ทำไม... เสียงของเขาขาดหายไปในท้องฟ้าไกล ส่งไปไม่ถึงอีกฝ่าย<br>
«ข้าจะทำให้ความหวังของแกเป็นจริง»<br>
เสียงจากอสูรลวงตาที่อยู่ข้างโครนิกดังขึ้น<br>
ผมไม่ได้อยากให้ช่วยสักหน่อย นั่นคือสิ่งที่คิดจากใจจริง หรืออสูรลวงตาจะเสียดายที่ตนต้องหายไปกันแน่<br>
พริบตานั้น เขาเห็นราวกับอสูรลวงตายิ้มแหยๆ หรือในที่สุดจะเป็นแค่โครนิกที่คิดไปเองกัน<br>
เสียงของอสูรลวงตาดังก้องขึ้นในหัว<br>
«แกคงคิดแบบนี้ใช่ไหมล่ะ»<br>
....ว่าอยู่คนเดียวมันเหงาน่ะ....<br>
|<br>
หนึ่งคนกับอีกหนึ่งตัวกำลังแหวกว่ายไปในโลกสีฟ้าสุดลูกหูลูกตา<br>
ที่นั่นคือเมืองสวรรค์ในช่วงสุดท้ายของชีวิตพวกเขา<br>
|<br>
- จบ -<br>","ch06_e.swf","3394_024"
247,1,"ปี 3373 «สำรวจ»",1,"พอมิเลียนเข้าสู่องค์กรที่จะเผชิญหน้ากับ «น้ำวน» พร้อมกับสเตอร์ลิง วันอันแสนวุ่นวายก็มาเยือน<br>
มิเลียนตัดสินใจเข้าร่วมกับองค์กรนี้พร้อมกับพรรคพวกอีกหลายคน สถานที่ที่พวกเขาเดินทางมาถึงก็คือพื้นที่ร้างที่อยู่ห่างออกไปจากเมืองบ้านเกิดดันเคิร์ค 600 ลี้ก รอบๆ มีเพียงน้ำวนที่แผ่ขยายไปทั่ว ไม่มีอะไรหลงเหลือนอกจากผืนดินที่เสียหายและรกร้าง<br>
|<br>
«อยู่ในที่ที่สุดยอดเลยนะ»<br>
สเตอร์ลิงออกมาต้อนรับมิเลียนที่เดินทางมาอย่างยาวนาน<br>
«กว่าจะตัดสินใจเลือกสถานที่ว่าเป็นตรงนี้เสียเวลาไปเวลามากพอดู ถ้าอยู่ห่างจากน้ำวนแต่ช่วยสนับสนุนไม่ได้ก็ลำบากอีกน่ะ»<br>
«เอ็นจิเนียร์จะช่วยจัดการให้เองไม่ใช่เหรอ»<br>
«พวกนั้นไม่ใช่นักยุทธศาสตร์ แล้วก็ไม่ใช่เสนาธิการด้วย พวกที่คิดว่ากรมทหารนี่ไม่ใช่กองทัพที่มีไว้เพื่อปลดปล่อยโลก แต่เป็นหน่วยสำรวจน้ำวนในทางวิทยาศาสตร์ก็มี»<br>
สเตอร์ลิงเรียกองค์กรนี้ด้วยหน่วยพื้นฐานทางทหารว่า «กรมทหาร» คนอื่นก็เรียกกันเพียงว่า «เรจิเมนต์» เท่านั้น ซึ่งเรื่องนี้เป็นเรื่องที่เขาได้รู้ในภายหลัง ตอนนี้พวกที่ทำสงครามกับน้ำวนมีแค่กรมทหารนี้เท่านั้น เลยไม่จำเป็นต้องมีหมายเลขหรือชื่อเรียก<br>
|<br>
ผู้คนที่สเตอร์ลิงรวบรวมมาอยู่ในโถงที่เพิ่งสร้างเสร็จมีจำนวนคนไม่ถึงร้อยด้วยซ้ำ ทุกคนดูเหมือนจะเป็นทหารที่มีประสบการณ์โชกโชนทั้งนั้น อย่าว่าแต่ผู้หญิงเลย ขนาดคนหนุ่มยังแทบไม่มีด้วยซ้ำ สเตอร์ลิงขึ้นไปยืนบนโพเดียม แล้วจึงเริ่มพูด<br>
«ขอบคุณทุกท่านที่อุตส่าห์มารวมตัวกัน วันนี้เป็นวันสถาปนากรมทหารของพวกเรา พวกท่านอาจจะมีคนมากมายหลายประเภท ทั้งอดีตทหาร ทหารรับจ้าง หรือพ่อค้าบ้าเลือด แต่ว่าทุกคนมาอยู่ที่นี่โดยมีเป้าหมายเดียวกัน นั่นก็คือปลดปล่อยโลก พวกท่านคือเหล่าชายชาตรีที่มารวมตัวกับเพื่อความยุติธรรมที่ชื่อว่าการนำโลกที่สูญเสียไปของเรากลับคืนมา»<br>
แค่มองดูผ่านๆ เขาก็พอจะรู้ว่าใครเคยเป็นอะไรมาก่อน กลุ่มแรกดูออกง่าย เป็นทหารของจักรวรรดิที่สเตอร์ลิงพามา แม้จะไม่ได้ติดเครื่องหมายบอกยศหรือสังกัด แต่ใส่ชุดทหารที่มองปราดเดียวก็รู้ว่าเป็นของจักรวรรดิ และให้ความรู้สึกว่าเป็นทหารถูกต้องตามขนบตั้งแต่หัวจรดเท้า พวกที่สองคือทหารรับจ้างกับพวกทหารเอกชนเขาเองก็น่าจะรวมอยู่ในกลุ่มนี้เช่นกัน พวกเขาใส่ชุดหรือใช้อาวุธแตกต่างกัน แต่เป็นพวกที่น่าจะพึ่งพาได้สมเป็นนักรบ สุดท้ายคือพวกที่สาม กลุ่มที่มีลักษณะเฉพาะประมาณยี่สิบคน เป็นกลุ่มชายที่แต่งตัวเหมือนโจรสลัดในนิทานปรัมปรา หรือพวกที่พันผ้าพันคอหลากสีปล่อยชายคล้ายกับตัวตลก พวกเขาเป็นพวกที่เรียกว่า «ผู้ขี่วายุ <สตรอมไรเดอร์>» ที่เดินทางค้าขายผ่านทางพื้นที่ร้างที่อันตราย<br>
«เหล้ายังไม่ได้อีกเรอะ!»<br>
กลุ่มชายฉกรรจ์พูดแทรกขึ้นในขณะที่สเตอร์ลิงยังพูดไม่จบ โดยส่วนใหญ่มาจากกลุ่มที่เหมือนจะเป็นทหารรับจ้าง<br>
«พูดยาวไปแล้วเฟ้ย»<br>
เขาพูดพลางโยนแก้วขึ้นไปบนโพเดียม ชายที่เหมือนจะเป็นทหารของจักรวรรดิโกรธจัดหันกลับมาตะคอกใส่<br>
«ทำตัวดีๆ หน่อยได้มั้ย! พันเอกยังพูดไม่จบเลยนะ!»<br>
«หนวกหูว้อย รีบๆ เอาเหล้ามา! อยากคุยเจ๊าะแจ๊ะก็ไปคุยกันแค่พวกแกสิวะ ไอ้พวกทหารจักรวรรดิตาขาวเอ๊ย!»<br>
«ว่าไงนะ!»<br>
จากตรงนั้นก็กลายเป็นการตะลุมบอนของพวกทหารจากจักรวรรดิที่โกรธจัด กับพวกทหารรับจ้างท่าทางใช้ไม่ได้ หรือพวกค้าของเถื่อนในพื้นที่ร้าง หรือก็คือเกือบทุกคนในโถงนั่นแหละ<br>
«เอ้า เอาเลย! สนุกกันให้เต็มที่!»<br>
สเตอร์ลิงตะโกนเสียงดังกลั้วหัวเราะไปทางผู้คนที่ตะลุมบอนกันอยู่ในโถง แล้วเดินลงจากโพเดียม<br>
สเตอร์ลิงที่ลงมาจากโพเดียมแล้วก็ยกเหล้าขึ้นกระดกจากขวดโดยตรงเช่นกัน<br>
«รวมเอาพวกตัวแสบเข้ามาแล้วสินะ»<br>
การดวดเหล้าเคล้าการอาละวาดยังดำเนินต่อไป ขวดเหล้าที่เอามาจากพ่อค้าเหล้าล้มกลิ้ง ข้าวของมากมายลอยข้ามหัวไปมา<br>
«อะไรกัน โบราณเขาว่าพวกคนที่มีกึ๋นก็คือพวกคนที่ชอบก่อเรื่องบ้าๆ ไง»<br>
มิเลียนเริ่มเข้าใจตัวตนของคนที่ชื่อสเตอร์ลิงขึ้นมาทีละนิด แม้เจ้าตัวจะทำหน้าที่ไม่สำคัญอย่างเป็นหัวหน้าหน่วยทหารผ่านศึกของเมืองหลวงไฟดูของจักรวรรดิ แต่ก็เห็นได้ชัดว่าเขาได้รับความเชื่อถือจากพวกทหารเป็นอย่างมาก ดูจากพวกทหารจักรวรรดิที่เขาพามาต่างก็เรียกเขาว่าพันเอก<br>
«จากนี้ไปจะทำอะไรล่ะ»<br>
ก่อนอื่นต้องฝึกก่อน แล้วก็สำรวจน้ำวน ยังไงซะถ้าแค่นั้นพอจะทำตามแผนของพวกเอ็นจิเนียร์ให้ได้ ก็พวกนั้นเป็นสปอนเซอร์นี่นะ แต่ว่า ในการสู้จริงทางนี้จะเป็นคนคุมเอง»<br>
«งั้นเหรอ คงจะยุ่งน่าดูสินะ»<br>
ในระหว่างที่คุยอยู่แบบนั้น เศษแก้วแตกก็กระเด็นมาแถวเท้า<br>
«เอาเป็นว่า อาวุธ สิ่งก่อสร้าง แล้วก็คนก็ครบแล้ว อีกไม่นานแล้วล่ะ»<br>
สเตอร์ลิงยกเหล้าขึ้นดื่มด้วยท่าทางดีใจ แม้จะเป็นทหารชราที่อายุกว่าหกสิบปีแล้ว แต่คำพูดและสีหน้านั้นยังคงความหนุ่มแน่นไว้อยู่<br>
มิเลียนเองก็ดื่มเหล้า ในตอนที่ดื่มหมดนั้นเองก็มีชายคนหนึ่งล้มกลิ้งแทรกเข้ามาระหว่างทั้งคู่<br>
«กะ แก บังอาจทำกันได้นะ!»<br>
ชายที่ดูจากพุงอ้วนกลมและเคราบนใบหน้าแล้วน่าจะเป็นทหารรับจ้างคนนั้น คงถูกทหารจักรวรรดิรูปร่างกำยำนั่นต่อยกระเด็นมากระมัง มิเลียนช่วยฉุดชายคนที่ล้มอยู่ขึ้นมา<br>
«ขาเจ็บแล้วนะ พอซะทีเถอะ»<br>
«ปล่อยข้า จะมาเตือนข้าน่ะเร็วไปร้อยปีเฟ้ย»<br>
เบื้องหน้าชายร่างอ้วนคือทหารจักรวรรดิที่ยังกำหมัดไว้พลางสืบเท้าเข้ามา<br>
«เฮล์มโฮลทซ์ จะแนะนำให้รู้จัก นี่มิเลียน เขาใช้ได้อย่างที่เห็น ดีกันไว้ล่ะ ส่วนคนที่เป็นคู่มือเจ้าอยู่นั้นชื่อวิทเขาเคยเป็นผู้ฝึกสอนวิชาการต่อสู้มือเปล่าในกองทัพนะ»<br>
สเตอร์ลิงที่เริ่มเมานิดๆ แนะนำคนรอบตัวให้ชายอ้วนที่ชื่อว่าเฮล์มโฮลทซ์รู้จัก<br>
«เออ มิเลียน ไว้ฉันจะมาเป็นคู่มือให้แกวันหลัง»<br>
พอเฮล์มโฮลทซ์พูดจบก็แย่งเหล้าจากมิเลียนมาดื่ม ล้างเลือดในปากแล้วพ่นออกมาที่พื้น จากนั้นย่อตัวต่ำกระแทกตัวเข้าใส่วิท เขาเร็วน่าดูชม เหมือนกับลูกบอลกลิ้ง วิทกับเฮล์มโฮลทซ์ล้มกลิ้งไปทั้งคู่พลางไปตะลุมบอนกันต่อกลางโถง<br>
«ดีมาก ทั้งสองคน!»<br>
สเตอร์ลิงมือหนึ่งถือเหล้าไว้ ตามองสภาพเบื้องหน้าพลางหัวเราะ<br>
|<br>
หลังจากวันพิธีสถาปนา พวกเขาก็เริ่มงานเหมือนกับไม่มีอะไรเกิดขึ้น เริ่มจากแบ่งคนออกเป็นกลุ่มละสามสิบคน แล้วตั้งกองร้อยเป็นกอง A, B และ C สามกองอีกที ก่อนรับเครื่องมือเพื่อการสำรวจและเริ่มต้นฝึก<br>
มีการกำหนดให้แต่ละกองร้อยร่วมมือกับเอนจิเนียร์ประมาณ 6 คน จัดตั้งเป็นหน่วยสำรวจย่อย มิเลียนสังกัดในกอง A มีการบรรยายสรุปเกี่ยวกับน้ำวนให้แต่ละกอง แล้วหลังจากนั้นจึงเริ่มฝึกที่สนามซ้อมยิงปืนและอู่เก็บยาน<br>
«ไง มิเลียน เป็นไงบ้าง»<br>
ระหว่างฝึกซ้อมยิงปืน เฮล์มโฮลทซ์ที่อยู่กองเดียวกันก็ทักขึ้น เขาไม่เข้ากับเครื่องแบบของกรมทหารที่เพิ่งได้แจกมาเลยสักนิด แต่เดิมเขาก็เป็นคนที่มีรูปร่างเหมือนลูกบอลอยู่แล้ว เลยมีความรู้สึกว่าที่เขาพอจะใส่ได้เพราะเอาเครื่องแบบไซส์ใหญ่สุดมาคลุมไว้เท่านั้น<br>
«สภาพดูไม่ได้เลยนะ»<br>
«หนวกหูน่า ตั้งแต่เกิดมาฉันก็เป็นแบบนี้ เครื่องแบบอะไรก็ไม่เคยใส่ ช่วยไม่ได้นี่หว่า แล้วก็ไม่มีชุดอื่นแล้วด้วย»<br>
«โกนหนวดหน่อยไม่ดีเหรอ»<br>
ไม่รู้เพราะปล่อยผมเผ้าหนวดเคราให้ยาวรุงรังด้วยรึเปล่า สภาพเลยยิ่งดูไม่ได้<br>
«เรื่องพรรค์นั้นน่ารำคาญออก»<br>
ระหว่างคุยเรื่องไร้สาระ ก็ได้ยินเสียงแจ้งจบการฝึกยิงปืน<br>
«การฝึกยิงปืนนี่มันจำเป็นด้วยเรอะ มันใช่ของที่จะเอามาสอนที่นี่รึไงกัน»<br>
ต่อไปคือฝึกบังคับยานในอู่เก็บยาน มิลแกรมหัวหน้ากอง A บอกเช่นนั้นด้วยเสียงอันดัง<br>
|<br>
ที่อู่เก็บยานมีเครื่องจักรรูปร่างแปลกๆ ที่เหมือนยังสร้างไม่เสร็จอยู่เกลื่อนกลาด ถ้าไม่นับเครื่องยนต์ขับเคลื่อนที่ติดไว้บนเฟรมเปลือยๆ แล้ว ดูผ่านๆ ก็ดูเหมือนเรือ เอ็นจิเนียร์วัยกลางคนสองคนที่ยืนอยู่ข้างๆ เริ่มอธิบายให้ฟัง<br>
«ฉันชื่อดาวิล เป็นเอ็นจิเนียร์ฝ่ายยุทธภัณฑ์ เป็นผู้รับผิดชอบพัฒนาเครื่องสำรวจ 'คัตเตอร์' เครื่องนี้»<br>
«ถึงจะยังทำไม่เสร็จ แต่ก็ขอให้ทุกท่านนำเครื่องนี้ออกไปใช้สำรวจน้ำวนที่พื้นที่ร้างด้วย»<br>
«ส่วนการบังคับจะให้มอบให้สมาชิกหน่วยทาสค์ฟอร์ซเป็นผู้จัดการ»<br>
เฮล์มโฮลทซ์ที่ยืนอยู่ข้างๆ เมื่อได้ยินคำนั้นก็ดีดนิ้วแล้วกระซิบเบาๆ<br>
«ใช่เลย แบบนี้แหละที่ฉันรออยู่»<br>
|<br>
หลังการฝึกรอบหนึ่งที่กินเวลาประมาณสามเดือนจบลง หน่วยสำรวจย่อยก็ประกาศรายชื่อสมาชิกออกมาเป็นครั้งแรก<br>
มิเลียนได้อยู่ในหน่วยสำรวจย่อยที่สี่ โดยมีเฮาส์ฮอตเตอร์จากจักรวรรดิ อดีตสตรอมไรเดอร์อย่างบรูเบเกอร์ อดีตทหารรับจ้างที่คุ้นหน้าคุ้นตากันดีอย่างเฮล์มโฮลทซ์ กับเอ็นจิเนียร์ฝ่ายสำรวจ เมรุรุ เป็นสมาชิกร่วมทีม ดูแล้วเป็นการจับกลุ่มระหว่างคนต่างกองกัน<br>
มิลแกรมมายืนหน้าหน่วยสำรวจย่อยที่สี่ที่มารวมตัวกันแล้ว<br>
«กลุ่มพวกนายคนน้อยกว่าเขาคนหนึ่ง แต่ก็อดทนหน่อยแล้วกัน มีพวกตัวเบ้งๆ อยู่สองคนคงไม่มีปัญหาล่ะมั้ง»<br>
มิลแกรมพูดพลางมองมาที่มิเลียนและเฮล์มโฮลทซ์<br>
แล้วจึงประกาศว่าหัวหน้าหน่วยคือเฮาส์ฮอตเตอร์ เฮล์มโฮลทซ์ฟังประกาศนั้นแล้วก็กัดฟันกรอด<br>
«หืม สุดท้ายทหารจักรวรรดิก็เป็นหัวหน้าเรอะ ไม่สบอารมณ์เลยว่ะ»<br>
«ครั้งแรกต้องให้ทำแบบนี้ไปก่อน ยังไงเดี๋ยวก็ต้องจับหน่วยย่อยใหม่อีกอยู่ดี ถ้าทำผลงานดี ตำแหน่งก็จะเปลี่ยนตาม»<br>
มิลแกรมพูดพลางจ้องหน้าทุกคน<br>
«เฮล์มโฮลทซ์ ฝีมือบังคับคัตเตอร์ของนายท่าทางใช่ได้เลยนี่ เริ่มจากใช้ฝีมือนั้นช่วยทุกคนก่อนเลยแล้วกัน»<br>
«ดะ ได้»<br>
มิลแกรมเป็นคนที่ได้ชื่อว่าเป็นผู้ช่วยที่สเตอร์ลิงเชื่อใจ ดูเขาจะคุ้นเคยกับการจับกลุ่มคนรวมเข้าด้วยกัน<br>
|<br>
หน่วยสำรวจออกเดินทางมุ่งหน้าไปยังเป้าหมายอย่างต่อเนื่อง หน่วยสำรวจย่อยที่สี่แห่งกอง A ของพวกมิเลียนได้ออกเดินทางในวันที่สาม<br>
«จวนได้เวลาแล้วพวก»<br>
เฮล์มโฮลทซ์พึมพำมาจากที่นั่งคนขับ<br>
«เออ อย่าซุ่มซ่ามก็แล้วกัน»<br>
มิเลียนที่นั่งอยู่หลังที่นั่งคนขับตอบกลับไป<br>
«หนวกหูน่า นายนั่นแหละจับให้ดีระวังอย่าให้หัวใหญ่ๆ นั่นกระแทกเอานะเฟ้ย»<br>
ตรงข้ามกับมิเลียนและเฮล์มโฮลทซ์ที่กำลังคุยกัน บรูเบเกอร์กับเมรุรุกำลังแลกเปลี่ยนความเห็นเกี่ยวกับพื้นที่สำรวจคราวนี้อยู่<br>
«น้ำวนของบริเวณนี้จะเปลี่ยนลักษณะการคลุ้มคลั่งไปตามฤดู ก่อนอื่นใช้เส้นทางฝั่งตะวันตกไปดูสภาพก่อนดีกว่า»<br>
พื้นที่สำรวจคือน้ำวนเก่าตรงที่ราบซันเดอร์แลนด์เก่า ทางเทือกเขาไมน์สตัตทางตอนใต้<br>
«เคยไปบ่อยเหรอ»<br>
มิเลียนถามบรูเบเกอร์ บรูเบเกอร์เป็นชายร่างผอม และมีเบ้าตาลึกเป็นเอกลักษณ์ เป็นรูปร่างแบบที่ตรงกันข้ามกับเฮล์มโฮลทซ์<br>
«อือ แต่ว่าก็แค่เลี่ยงไปทางข้างๆ น่ะนะ ไม่เคยตั้งใจเข้าไปใกล้ช่วงที่น้ำวนกำลังทำงานอยู่หรอก»<br>
บรูเบเกอร์ตอบคำถามมิเลียน<br>
«จะบินล่ะนะ จับไว้ให้ดีล่ะ»<br>
พอเฮล์มโฮลทซ์พูดคล้ายจะแทรกคำตอบของบรูเบเกอร์จบ คัตเตอร์ก็ลอยขึ้น แรงอัดจากความเร็วอัดมายังสมาชิกหน่วยที่นั่งอยู่ที่นั่งด้านหลังจนทุกคนจมลงไปกับที่นั่ง<br>
เมื่อรักษาระดับความเร็วกับความสูงได้แล้ว ทุกคนก็เริ่มยืนยันแผนการอีกครั้งโดยมีเมรุรุเป็นศูนย์กลาง นี่เป็นการปฏิบัติงานครั้งแรกของทุกคน ไม่ว่าใครก็ต่างตื่นเต้นด้วยกันทั้งนั้น<br>
พอยืนยันแผนการคร่าวๆ เสร็จแล้ว ความเงียบก็เข้าปกคลุมทั่วทั้งเคบิน<br>
เคบินของคัตเตอร์ไม่กว้างเท่าไร กว่าจะเข้าไปใกล้น้ำวนได้ใช้เวลาสิบแปดชั่วโมง การสำรวจกินเวลาตั้งแต่สี่สิบแปดชั่วโมงถึงเจ็ดสิบสองชั่วโมง ขากลับใช้เวลาอีกสิบแปดชั่วโมง บนคัตเตอร์ต้องบรรทุกทั้งอาหาร น้ำดื่ม และอาวุธยุทโธปกรณ์ต่างๆ ที่จำเป็นสำหรับการสำรวจซึ่งกินเวลาสี่ถึงห้าวัน และขนาดของคัตเตอร์ก็ถูกจำกัดให้เล็กที่สุดเท่าที่จะเป็นไปได้อีก<br>
«นี่ บรูเบเกอร์ ทำไมพวกสตรอมไรเดอร์ถึงเข้าร่วมกับเรจิเมนต์ล่ะ ข้าเคยได้ยินว่าพวกเจ้าไม่ไม่ยุ่งเกี่ยวกับคนนอกนี่นา»<br>
พวกเขาที่อาศัยอยู่ในพื้นที่ร้างนั้น แต่เดิมก็เคยเป็นคนธรรมดาที่มีบ้านเกิดเช่นกัน แต่พวกเขาต้องกลายเป็นผู้ค้าขายระหว่างเมืองใหญ่กับชายแดนเพื่อความอยู่รอดในช่วงหลายร้อยปีที่ผ่านมาที่เกิดความวุ่นวายจากน้ำวน<br>
«เรื่องนั้นไปถามสเตอร์ลิงเถอะ พวกเราบอกไม่ได้»<br>
«งั้นเหรอ»<br>
«เพราะเงินใช่มั้ยล่ะ ฉันได้ยินข่าวลือมานะ ที่ว่าพวกสตรอมไรเดอร์ได้เงินค่าเซ็นสัญญามากกว่าพวกเราสามเท่าน่ะ»<br>
เฮล์มโฮลทซ์พูดเสริมจากที่นั่งคนขับ<br>
«ถ้าแค่เรื่องเงินล่ะก็ พวกเราที่เป็น 'ผู้ขี่วายุ' คงไม่เข้ามายุ่งกับ 'ผู้ถูกจองจำ' อย่างพวกเจ้าหรอก»<br>
พวกเขาเรียกตัวเองว่าชาวอิสระ และเรียกผู้คนที่หลบอยู่ในเมืองว่าเป็นผู้ถูกจองจำ<br>
«เฮอะ ใครกันที่ถูกจองจำ! พวกนายเอาแต่เรียกร้องเงิน เงิน เงิน ตลอดเวลาไม่ใช่รึไง»<br>
เฮล์มโฮลทซ์ไม่คิดปิดบังความรู้สึกเหยียดหยามพวกสตรอมไรเดอร์เลย ในนครรัฐเล็กๆ นั้นมีคนที่เกลียดสตรอมไรเดอร์ในฐานะพ่อค้าหน้าเลือดอยู่มาก<br>
«พอได้แล้ว เฮล์มโฮลทซ์»<br>
เฮาส์ฮอตเตอร์ปรามเฮล์มโฮลทซ์ที่เริ่มจะลามปาม<br>
«หึ ทำตัวเป็นเด็กดีนักนะ»<br>
ความเงียบกระจายไปทั่วทั้งเคบินอีกครั้ง มิเลียนจึงตัดสินใจหลับตานอนบนที่นั่งแคบๆ นั้น<br>
|<br>
- จบ -<br>","ch25_b.swf","3373_001"
237,1,"ปี 3377 «ประตู»",1,"หลังจากผ่านประตูหลักของฐานกองทัพ รีซลงจากคอร์เวทท์และถอดอุปกรณ์เพื่อเข้าด่านกักกัน<br>
«คราวนี้ทำได้ดีมากนะ รีซ รายงานเร็วจริงๆ»<br>
เสียงมาจากผู้บังคับหมู่เบลคินที่แท่นเหยียบ<br>
รีซมาที่เรจิเมนต์ได้สิบกว่าเดือนแล้ว เขาเข้าร่วมแผนการณ์ก็ปาเข้าไปครั้งที่ยี่สิบแล้ว<br>
ถ้ารวมการยึดพื้นที่คอร์ในครั้งนี้ด้วยก็เป็นครั้งที่สาม และเขาก็กลับมาได้อย่างปลอดภัยอีกครั้ง<br>
รีซมองกองร้อยกักกันเอาศพลง เลือดหยดจากถุงศพเป็นหย่อมๆ แขนที่ถูกฟันขาดตกลงมาบนพื้นจากรอยฉีกของถุง กองร้อยกักกันที่สวมหน้ากากอยู่ไม่รู้ว่าแขนตก รีซจึงหยิบแขนนั้นขึ้นมาแล้ววางไว้บนถุงศพ แขนของพวกพ้องที่ตายแล้วเบากว่าที่เขาคิดไว้<br>
ในตอนนั้นเอง รีซก็ได้ตระหนักว่าในครั้งนี้ตัวเขาก็มีชีวิตรอดกลับมาจาก «น้ำวน» ที่เหมือนกับฝันร้ายนั่นได้ แสดงว่าตอนนี้ระยะห่างระหว่างเขากับความตายยังคงห่างไกล<br>
«เจ้าพวกเอ็นจิเนียร์คิดว่าถ้าจะพยายามกลับมาให้ได้ก็จะกลับมาได้งั้นเหรอ ทนอยู่กับเอ็นจิเนียร์จู้จี้พวกนี้ต่อไปไม่ไหวแล้ว»<br>
ลอเรนซ์พูดพลางถอดอุปกรณ์ออก เขาคือคนที่เข้าร่วมเรจิเมนต์ก่อนรีซหนึ่งปี อายุราวยี่สิบปลายๆ มีบ้านเกิดอยู่พื้นที่ร้าง ทั้งคู่เริ่มเดินไปสถานกักกัน ที่ฐานของกองทัพแห่งนี้อยู่ภายในอาวุธสกัดกั้นที่มีไว้ยามฉุกเฉิน และยังมีสถานกักกันซึ่งถูกก่อสร้างให้แยกออกจากสิ่งก่อสร้างอื่น ที่นั่นคือสถานที่ที่เหล่าเอ็นจิเนียร์จะไปเช็คโรคระบาด หรือสิ่งมีชีวิตรูปแบบกาฝาก<br>
«ก็จริงนะ»<br>
เหล่าสมาชิกกองทัพหลายคนต่างรังเกียจไม่เข้าใกล้งานกักกันนี้ เดิมทีผู้ที่อาศัยอยู่ในพื้นที่ร้าง และเหล่าผู้ที่ต่อสู้กับสัตว์ประหลาดจากโลกคู่ขนานซึ่งมาขู่ขวัญทุกวันนั้น ต่างมีชีวิตโดยไม่ใส่ใจเรื่องแบบนั้น เนื่องจากหัวข้อในการกักกันนั้นครอบคลุมทั้งหมด กลายเป็นว่าต้องหมกตัวอยู่ที่นี่เกือบหนึ่งวันทั้งที่ได้กลับมาแล้ว เหล่าเอ็นจิเนียร์ที่สวมชุดป้องกันและหน้ากากออกมาเป็นแถว และไปรวบรวมอุปกรณ์และทำความสะอาดคอร์เวทท์ หลังจากเหล่าทหารยื่นชุดออกรบที่แตกต่างให้แล้ว จึงเหลือเพียงกางเกงและมุ่งหน้าไปห้องกักกัน<br>
«ให้ตายสิ ปอดแหกเกินไปแล้ว ลองมาเป้นพวกเราที่ไม่ได้เหล้ากับเตียงนุ่มๆ ดูบ้างสิ»<br>
รีซฟังหูทวนลมกับคำบ่นของลอเรนซ์<br>
«เป็นอะไรไป เหนื่อยมากเลยรึไง?»<br>
รีซยังหลงเหลือความรู้สึกจากน้ำหนักของแขนนั่น<br>
«อือ ก็อย่างนั้นแหละ»<br>
รีซพูดได้ดังนั้นก็ไปยังห้องอาบน้ำ<br>
|<br>
พิธีไว้อาลัยแบบง่ายๆ ที่จัดขึ้นด้วยคนในกองร้อย E นั้นถูกจัดขึ้นสามวันให้หลังตั้งแต่กลับมาถึงฐานทัพ มีแท่นหลุมศพตั้งอยู่เรียงรายในเขตหนึ่งซึ่งถูกเรียกว่าสุสาน มีแท่นหลุมศพใหม่หกต้นที่เพิ่มมาจากการต่อสู้ในครั้งนี้<br>
สเตอร์ลิงที่เป็นหัวหน้ากองทัพและผู้นำของกองร้อย E ที่รีซสังกัดอยู่ พวกเอ็นจิเนียร์เองก็เข้าร่วมพิธีด้วย ในหมู่สมาชิก คนที่บาดเจ็บนั้นมีอยู่มากมาย<br>
ที่หน้าหลุมศพ มีกล่องแนวยาวสีเงินซึ่งบรรจุอัฐิวางอยู่เรียงราย แต่เอาเข้าจริงๆ อัฐิที่ใส่อยู่ข้างในซึ่งถูกฌาปนกิจแล้วนั้นมีเพียงสองกล่อง ที่พวกเขานำศพกลับมาได้<br>
มีผู้ที่ต้องสังเวยชีวิตในสนามรบจากการสู้รบในแต่ละวันเรื่อยๆ ชายคนที่เคยคุยและหัวเราะจนถึงเมื่อวาน มาวันนี้เขาก็ไม่อยู่ในโลกนี้อีกแล้ว แต่ละวันไม่สามารถเอามาเทียบกับการต่อสู้ภายในเมืองได้เลย<br>
เมื่อรีซฟังปาฐกถาไว้อาลัยเพื่อนพ้องแล้ว เขารู้สึกเหมือนหลุดไปอยู่ที่อื่น การอยู่ที่นี่ตอนนี้ให้ความรู้สึกเหมือนเห็นภาพลวงตา เพราะตอนที่ต่อสู้อย่างสิ้นหวังใกล้น้ำวนนั้นเป็นความจริง<br>
พอพิธีจบลง รีซก็ถูกวิทที่เป็นผู้บังคับกองร้อยเรียก<br>
«รีซ จากนี้ให้มาที่ห้องบัญชาการด้วยนะ»<br>
|<br>
สเตอร์ลิงเปลี่ยนจากชุดที่ร่วมพิธีเมื่อกี้แล้ว และรออยู่ในห้องบัญชาการ ข้างๆ มีผู้บังคับกองร้อยวิทยืนอยู่ด้วย<br>
«ช่วยอ่านรายงานในสนามรบในคราวนี้ด้วยนะ»<br>
มือของสเตอร์ลิงถือรายงานอยู่<br>
«สามารถโจมตีสิ่งมีชีวิตที่เป็นศัตรูคลาส C ได้หกตัวในการโจมตีหนึ่งครั้งเหรอ ยอดเยี่ยมมาก»<br>
คลาส C คือสัตว์ประหลาดที่มีขนาดเป็นสองเท่าของมนุษย์<br>
«นี่คือรายงายได้มายังไม่ครบปี ไม่รู้ว่ามีอีกรึเปล่า»<br>
สเตอร์ลิงเหลือบมองรีซจากข้างล่าง<br>
«เปล่าครับ นี่เป็นเพราะได้ทุกคนช่วยด้วยต่างหาก มันไม่ใช่ผลงานของผมเพียงคนเดียว»<br>
รีซคิดแบบนั้นจากใจ ถ้าไม่มีอะไรเป็นพิเศษ ก็ไม่มีแรงที่จะอยากสู้ เพียงแต่ การที่ได้ต่อสู้นั้นได้ความรู้สึกที่เหมือนความเป็นจริงมากกว่า<br>
«ถ่อมตัวจังนะ คนเข้ามาใหม่สร้างผลงานเป็นเรื่องที่ดี»<br>
«แล้ววันนี้ที่เรียกมา เพราะมีเรื่องไหว้วานจากฝั่งเอ็นจิเนียร์นิดหน่อยน่ะ เห็นบอกว่าอยากจับภาพมอนิเตอร์ทหารหนุ่มผู้มีความสามารถ»<br>
«จับภาพมอนิเตอร์คือ?»<br>
«ไม่รู้สิ จากคำพูดของเขาดูเหมือนจะอยากตรวจสอบคนที่มีความสามารถเป็นเลิศเพื่อเพิ่มประสิทธิภาพให้สูงขึ้น และผลลัพธ์ในการยึดพื้นที่คอร์ก็จะสูงขึ้นไปด้วย หมายความว่าจะใช้ประโยชน์จากตรงนั้นเพื่อเทรนนิ่งและเลือกเกณฑ์ทหารใหม่»<br>
«รีซ ว่าไงล่ะ จะให้ความร่วมมือมั้ย?»<br>
«จะมีผลต่อแผนการณ์รึเปล่าครับ»<br>
«ไม่มีผลถึงขนาดนั้น»<br>
«งั้นก็ไม่มีปัญหาครับ»<br>
รีซตอบทันที<br>
«งั้นวิท โทษทีนะแต่ให้รีซไปอยู่ในกลุ่มตัวอย่างสังเกตการณ์ของเอ็นจิเนีย์ด้วยล่ะ ช่วยปรับเกณฑ์ให้ดีๆ ด้วยนะ»<br>
แล้วสเตอร์ลิงก็หันกลับไปมองงานอื่นบนโต๊ะ รีซก็ออกจากห้องบัญชาการพร้อมกับวิท<br>
|<br>
«เป็นอะไรไป? ถ้าไม่อยากก็ไม่บังคับหรอกนะ»<br>
วิทกังวลกับท่าทางลุกลี้ลุกลนของรีซ<br>
«เปล่าครับ ไม่ใช่เรื่องที่คุยกันเมื่อกี้หรอก»<br>
«เหนื่อยเหรอ?»<br>
«ไม่ แผนการณ์คราวหน้าจะเริ่มเมื่อไหร่ครับ»<br>
«นายเพิ่งจะกลับมาเองนะ การหาคนให้ครบก็เริ่มจากนี้เองด้วย พักสักหน่อยเถอะ»<br>
«ถึงจะเป็นฐานทัพ แต่ผมไม่ชอบอยู่เฉยๆ น่ะครับ»<br>
«การพักผ่อนก็เป็นส่วนหนึ่งของแผนการณ์ เพราะต้องเตรียมพร้อมในการสู้ครั้งต่อไป นายยังหนุ่ม หาวิธีในแบบของตัวเองให้เจอสิ อย่างการเล่นหรือเทรนนิ่งน่ะ»<br>
วิทคือทหารที่มีประสบการณ์อายุสี่สิบ ร่างกายที่บึกบึนเพราะฝึกสอนการต่อสู้นั้นปล่อยรังสีข่มขวัญคนอื่น<br>
«เข้าใจแล้วครับ»<br>
«คราวหน้าก็มาที่ห้องเทรนนิ่ง แล้วฝึกให้เต็มที่เลย»<br>
«ช่วยสอนด้วยนะครับ»<br>
เมื่อพูดได้ดังนั้น รีซก็แยกจากผู้บังคับกองร้อย<br>
|<br>
หลังจากนั้นหนึ่งอาทิตย์ รีซก็เข้ารับการทดสอบตามที่เอ็นจิเนียร์เรียกตัว และเข้ารับการซิมูเลชั่นซึ่งติดตั้งอุปกรณ์ต่างๆ เพื่อบันทึกการทำงานของร่างกาย<br>
สถานที่เทรนนิ่งจึงปิดเป็นการชั่วคราว เอ็นจิเนียร์ได้เลือกสมาชิกมารวมตัวกันราวสิบคน ไม่รู้ใช้เกณฑ์อะไรในการเลือก แต่ก็เป็นสมาชิกที่ท่าทางจะเก่ง ในนั้นมีเคลาส์ที่อยู่กองร้อย E เหมือนกันด้วย และมีแม็กซิมัสที่ตอนนี้อยู่กองร้อย A ซึ่งเข้ากองทหารพร้อมกับรีซ คนที่เคยเห็นหน้าบ่อยๆ ก็มี<br>
«ไม่เจอกันนานนะ แม็กซิมัส»<br>
«อือ»<br>
รีซชวนคุยในระหว่างการฝึก แม็กซิมัสเป็นชายที่เคยเป็นพาร์ทเนอร์ด้วยกันบ่อยๆ ในระหว่างที่ฝึกฝนด้วยกัน เขาเกิดที่จักรวรรดิ หน้าตาดูเป็นผู้ดี เขาเป็นคนที่แตกต่างจากสมาชิกคนอื่นมาก ตั้งแต่อยู่กันคนละกองร้อย ก็ไม่ค่อยได้คุยกัน แต่เดิมทีพวกเขาก็ไม่ได้มีความสัมพันธ์ที่จะคุ้ยเรื่องผลลัพธ์ของการสู้รบอยู่แล้ว แต่เนื่องจากเขาเป็นผู้ที่มีความรู้ในการสู้รบด้วยดาบหรือการยิงปืน จึงไม่แปลกที่เขาจะถูกเรียกมาให้เข้าโปรแกรมจับภาพมอร์นิเตอร์<br>
«กองร้อย A เป็นยังไงบ้าง? ชินแล้วรึยัง»<br>
«ก็ไม่มีปัญหาอะไร»<br>
«เหมือนเดิมเลยนะ ไอ้ท่าทางแบบนั้น ไม่ใช่ว่าในหมวดทำอะไรไม่ถูกหรอกเหรอ?»<br>
แม็กซิมัสเป็นคนพูดน้อยมาก รีซเองก็ไม่ใช่คนพูดมาก แต่แม็กซิมัสจะพูดเท่าที่จำเป็นเท่านั้น เพียงแต่ทั้งคู่อายุเท่ากัน ถึงจะเป็นคนที่มีท่าทีแปลกๆ แต่ก็ไม่ได้เลวร้ายอะไร และตัวแม็กซิมัสเองก็พูดกับรีซมากที่สุดด้วย<br>
|<br>
เอ็นจิเนียร์กำลังติดตั้งอุปกรณ์ในสถานที่ฝึกอีกครั้งเพื่อที่จะเตรียมโปรแกรมต่อไป<br>
ในตอนนั้น พอคิดว่าได้ยินเสียงระเบิดมาถึงสถานที่ฝึกเบาๆ ก็มีเสียงเตือนดังขึ้นมาในฐานทัพ<br>
«ภาวะฉุกเฉิน มีอุบัติเหตุในเขตกักกัน โค้ด 16 เจ้าหน้าที่รักษาความปลอดภัยที่รับผิดชอบกรุณามารวมตัวอยู่หน้าเกทที่สองทิศตะวันตกด้วย»<br>
พวกเอ็นจิเนียร์หน้าถอดสี และกำลังคุยอะไรบางอย่างกัน<br>
«อะไรน่ะ โค้ด 16 นั่นคืออะไร?»<br>
«มันหมายความว่า ให้สวมชุดป้องกันและอพยพน่ะ เป็นรหัสของพวกเอ็นจิเนียร์»<br>
รีซยืนขึ้นก่อนที่แม็กซิมัสจะอธิบายจบ<br>
«กำหนดการกลับฐานในวันนี้น่าจะเป็นหมวดที่หนึ่งและที่สองของกองร้อย E นี่ ฉันจะไปที่เกทนะ»<br>
รีซเหลือบไปมองเหล่าสมาชิกที่แลกเปลี่ยนข่าวสารกันว่าเกิดอะไรขึ้น และมุ่งไปทางประตูของเขตกักกัน<br>
|<br>
ระหว่างเขตกักกันกับสถานที่สำคัญจะถูกคั่นด้วยกำแพงหนา และใจกลางของกำแพงจะมีเกทที่ทำจากเหล็กขนาดใหญ่อยู่ด้วย การรักษาความปลอดภัยของฐานทัพ จะเป็นทหารที่มีความเชี่ยวชาญเฉพาะเอาไว้สนับสนุนในวิกฤต ซึ่งเหล่าสมาชิกจะแบ่งเวลาผลัดเปลี่ยนกันเอง<br>
«รีซ มาแล้วเหรอ»<br>
กองร้อย E มารวมตัวกันอยู่หน้าห้องรักษาความปลอดภัย ทั้งหมดถูกผู้บังคับหมู่เบลกินเรียกมา<br>
«อืม สถานการณ์เป็นยังไง? แล้วผู้บังคับกองร้อยล่ะ?»<br>
«ไม่รู้สิ รู้สึกว่าเจ้าหน้าที่กักกันที่เข้าไปใกล้กับเรือลาดตะเวนที่กลับมาจะถูกเล่นงานนะ»<br>
«แล้วหนึ่งในสองเครื่องนั่นก็ระเบิดขึ้นมา»<br>
สมาชิกในกองร้อย E ชี้แจงให้ฟังอยู่ข้างๆ<br>
ที่มอนิเตอร์ของห้องรักษาความปลอดภัยของเกท ฉายภาพเรือลาดตะเวนทั้งสองลำ มีควันลอยออกมาจากเครื่องหนึ่ง<br>
«มองไม่ค่อยเห็นเลยนะ ขึ้นไปอีกหน่อยสิ»<br>
«อืม ไปเลย»<br>
สมาชิกทุกคนของเบลกินในกองร้อย E มารวมตัวกันแล้วก็ขึ้นไปที่ฉากกั้น ฉากกั้นที่รวมเกทด้วยนั้นมีความหนา ส่วนบนติดปืนแมชชีนกันและหลอดไฟไว้ สมาชิกที่ได้รับมอบให้ดูแลความปลอดภัยก็ขึ้นไปอยู่ตรงกลางของเขตกักกัน<br>
เพราะภาพจากมอนิเตอร์ไม่สามารถบอกสถานการณ์ได้ แต่ดูเหมือนจะมีเจ้าหน้าที่กักกันที่ยังมีชีวิตอยู่อีกหลายคน<br>
«นี่ จะไม่ไปช่วยพวกนั้นเหรอ!?»<br>
มีเสียงจากสมาชิกดังขึ้นมา<br>
«กองร้อยรักษาความปลอดภัยที่ติดอาวุธแล้วจะไปเดี๋ยวนี้ล่ะ อีกนิดเดียวเท่านั้น»<br>
สมาชิกที่ได้รับมอบให้ดูแลความปลอดภัยตอบด้วยการติดต่อไร้สาย ทันทีเมื่อมีเสียงเกทเปิด กองร้อยรักษาความปลอดภัยก็เข้าไปใกล้คอร์เวทท์ เป็นสมาชิกติดอาวุธหกคน<br>
ในตอนนั้น ประตูของค็อร์เวทท์ที่ไม่มีควันก็เปิดออก และมองเห็นเงาคน<br>
ในเสี้ยววินาทีต่อมา เหล่าสมาชิกติดอาวุธก็มีเลือดสาดกระจายและล้มลง ที่เหลืออีกสามคนตั้งถ้าจะหนีกลับไปที่เกท แต่ก็ล้มลงเหมือนกัน<br>
«เกิดอะไรขึ้นน่ะ!?»<br>
เหล่าสมาชิกถาม<br>
«นั่นมันผู้บังคับกองร้อยวิทนี่นา!»<br>
ในควันสีขาวจากค็อร์เวทท์ที่ลุกไหม้อยู่นั่นเห็นเงาคนรางๆ จากเงานั้นดูเหมือนจะเป็นผู้บังคับกองร้อยวิทจริงๆ สมาชิกทุกคนต่างกระวนกระวายกับสถานการณ์ที่ไม่อาจเข้าใจได้เพราะมีควันขาวล่องลอย<br>
«ฉันจะไปนะ»<br>
รีซพูด แล้วเดินไปที่รั้วกั้น ก็กระโดดลงไปที่ฉากกั้น ความสูงของฉากกั้นมีความสูงมากกว่าสามอัลเล รีซลอยอยู่กลางอากาศก่อนที่ทุกคนที่จะส่งเสียงไป<br>
«ไอ้บ้านั่นอะไรของมันเนี่ย......»<br>
รีซถึงพื้นอย่างปลอดภัย เบลกินพึมพำและมองรีซที่มุ่งหน้าไปทางคอร์เว็ทท์ด้วยจากมุมต่ำ<br>
ถึงจะไม่ได้ติดอาวุธ ถึงจะเห็นทหารรักษาความปลอดภัยถูกเล่นงาน รีซก็ไม่ได้มีความลังเลเลย การต่อสู้อยู่ตรงนั้น สิ่งที่เขาจะต้องโค่นล้มอยู่ตรงหน้านี้แล้ว เขากระโดดเข้าไปก่อนที่จะคิดเสียอีก<br>
และแล้วสิ่งที่รีซเห็นนั้น ไม่ได้มีเพียงผู้บังคับกองร้อยวิท «คนเดียว» ที่ลงมาจากคอร์เว็ทท์<br>
|<br>
รีซที่ค่อยๆ มองไปรอบๆ ก็เข้าไปใกล้ผู้บังคับกองร้อยวิท เขาหยิบเซ็ปเตอร์มาจากทหารรักษาความปลอดภัยที่ล้มอยู่ระหว่างทาง เซ็ปเตอร์คือดาบยาวที่มีรูปแบบยืดหยุ่นซึ่งเป็นอาวุธมาตรฐานของกองทัพ<br>
รีซเข้าไปใกล้ราวกับหายไปในควัน แต่ควันนั้นก็ถูกลมพัดไป ทำให้วิสัยทัศน์กว้างขึ้น<br>
ในวินาทีต่อมา แรงกระแทกก็เข้าจู่โจมรีซ มันคือแรงกระแทกที่มองไม่เห็นซึ่งล้มทหารยาม<br>
«อึ่ก»<br>
แต่รีซไม่ได้ล้มลงเพราะแรงกระแทกนั้น เขาหลบหลีกการโจมตีนั้นด้วยเซ็ปเตอร์<br>
และวิสัยทัศน์ที่เปิดออกนั้น ทำให้รีซตรวจสอบร่างของผู้บังคับกองร้อยวิทได้<br>
ร่างของผู้บังคับกองร้อยวิทที่สะท้านอยู่ในตาของรีซนั้น ไม่ใช่ของมนุษย์ หนวดยาวโปร่งแสงที่โผล่จากหลังซึ่งดิ้นยุกยิกราวกับแสงรัศมี ทำให้ภาพข้างหลังดูบิดเบี้ยว ใบหน้าของผู้บังคับกองร้อยวิทกลายเป็นสีเทา ดวงตาสีเหลือง ทำให้ไม่รู้ว่ามองไปที่ไหน<br>
«ถูกสิงเข้าเหรอเนี่ย......»<br>
เมื่อพึมพำได้ดังนั้น ก็ตั้งท่าหันปลายดาบอยู่ในความสูงระดับกลางและเตรียมพร้อมสำหรับการโจมตีครั้งต่อไป<br>
การจะตรวจสอบหนวดยาวที่มองเห็นว่าโปร่งแสงต้องพึ่งการหักเหของแสงแปลกๆ นั่นเท่านั้น มนุษย์ปกติไม่สามารถรู้ได้ว่าอะไรเกิดขึ้นจากที่ไกล<br>
ผู้บังคับกองร้อยวิทเดินเอียงเข้าใกล้หารีซที่หลบการโจมตีต่อไปเรื่อยๆ ในตอนนั้นเองรีซก็มองหาโอกาสในการชนะ ผู้บังคับกองร้อยวิทยังมีชีวิตอยู่ ถึงการเคลื่อนไหวและประสาทสัมผัสจะถูกสิง แต่ก็ยังเดินและมีชีวิตอยู่ รีซคิดหาวิธีที่จะช่วยเขาอยู่<br>
รีซค่อยๆ รักษาระยะห่างในขณะที่เดินเอียงจนค่อยๆ เปลี่ยนตำแหน่ง<br>
และวิ่งเข้าไปด้านหลังของคอร์เวทท์ที่กำลังไหม้อยู่ เมื่อเขาเข้าไปซ่อนอยู่ด้านหลังแล้ว คราวนี้จับขอบของคอร์เวทท์แล้วกระโดดขึ้นไป สวนบนของคอร์เวทท์ที่มีรูปทรงเพรียวลมแต่ก็สมารถยืนได้อย่างง่ายดายโดยไม่เสียการทรงตัว<br>
ในชั่วอึดใจ ก็กระโดดลงมาอยู่ข้างหลังของผู้บังคับกองร้อยวิท ทันทีที่ลงสู่พื้นก็โจมตีด้วยความเร็วจากด้านข้าง<br>
แล้ว «สิ่ง» นั้น ที่เป็นก้อนเนื้อโปร่งแสงซึ่งสิงอยู่ที่หลังของหัวหน้ากองร้อยก็แยกออกเป็นสองชิ้น และตกลงสู่พื้น ทันใดนั้นผู้บังคับกองร้อยวิทก็ล้มลงบนพื้นราวกับตุ๊กตาชักใยที่ถุกตัดเส้นเอ็น<br>
|<br>
หลังจากที่รีซตรวจสอบลมหายใจของผู้บังคับกองร้อยวิทแล้ว ก็เข้าไปสำรวจในคอร์เว็ทท์ที่กลับเข้ามา<br>
เครื่องที่ผู้บังคับกองร้อยวิทนั่งมาเป็นของหมวดที่หนึ่ง ข้างในไม่มีผู้รอดชีวิต<br>
เมื่อสำรวจคอร์เว็ทท์อีกเครื่องที่มีควันออกมา ข้างในนั้นมีรอยกระสุนและเลือด มีชิ้นส่วนของร่างกายขาดกระจายดูเหมือนเครื่องในของสิ่งมีชีวิตอะไรบางอย่าง<br>
น่ากลัวว่าจะเป็น «สิ่ง» นั้นต่อสู้กับสมาชิกที่มีชีวิตรอด<br>
ในตอนที่เขายื่นหัวเข้าไปที่ประตูเพื่อจะสำรวจด้านในสุด «สิ่ง» นั้นก็หมายตาที่จะกระโดดมาที่คอของรีซ<br>
แต่เมื่อรีซหลบการโจมตีนั้นก็ใช้ดาบฟันมันทันที<br>
วี่แววของสิ่งมีชีวิตหายไปหมดแล้ว<br>
รีซแบกผู้บังคับกองร้อยวิทมุ่งไปที่เกทเพื่อออกห่างจากเรือลาดตะเวนที่ยังมีควันพวยพุ่งอยู่เรื่อยๆ<br>
สักครู่ก็มองเห็นเพื่อนพ้องกองร้อย E วิ่งเข้ามา<br>
|<br>
- จบ -<br>","ch24_b.swf","3377_000"
40,1,"ปี 3395 «ท้องฟ้า»",1,"รอสโซ่และอาเบลยืนจ้องหน้ากันบนถนนที่ไร้เงาผู้คนและเต็มไปด้วยฝุ่นฟุ้งกระจาย<br>
หลังจากรอสโซ่ดื่มยาลงไปจนหมดแล้ว ก็หลับตาลง อาเบลลังเลว่าตนควรจะเข้าไปโจมตีก่อนหรือไม่ แต่ถ้าต้องสู้โดยสงสัยในการเคลื่อนไหวของอีกฝ่ายล่ะก็คงไม่เป็นผลดีต่ออาเบลแน่<br>
«ข้าจะทำลายแผนของแกเอง!»<br>
อาเบลวาดดาบใหญ่ในแนวขวาง พุ่งไปยังอกเสื้อของอีกฝ่ายในชั่วพริบตา แรงขนาดนี้ หลบไม่พ้นแน่ อาเบลมั่นใจในชัยชนะของตน<br>
พริบตาที่ดาบจะฟันโดนสีข้างนั้นเอง รอสโซ่ที่จับตามองอยู่แล้วก็ปัดคมดาบให้ลงไปด้านล่าง เป็นวิชาความเร็วสูงขนาดที่แม้จะมีสายตาระดับอาเบล ก็ยังต้องใช้เวลากว่าจะเข้าใจว่าเกิดอะไรขึ้น ดาบของเขาถูกกดลงไปด้านล่าง จนปักพื้นเป็นแนวเฉียง<br>
«ช้าชะมัด»<br>
รอสโซ่เหลือบสายตาที่เปล่งประกายน่าสยดสยองมายังอาเบล และฟาดสันมือที่น่ากลัวนั้นลงมาที่อาเบลก่อนที่อาเบลจะทันได้ดึงดาบกลับขึ้นมาเสียอีก อาเบลรีบปล่อยมือจากด้ามดาบ แล้วเลี่ยงการโจมตีสะพายแล่งไปทางด้านหลัง<br>
«ก็บอกว่าช้าไงเล่า»<br>
อาเบลเสียท่าให้กับการเคลื่อนไหวของรอสโซ่อีกครั้ง เลือดสีสดไหลออกมาจากหน้าอก<br>
«จุดยืนของฉันน่ะต่างกับนาย»<br>
อาเบลที่ต้องเผชิญหน้ากับรอสโซ่ทั้งมือเปล่าเริ่มหายใจถี่ขึ้น เขาไม่เคยรับมือกับความเร็วของรอสโซ่มาก่อน วิชานี้แม้จะมีความรู้ในฐานะนักดาบ หรือประสบการณ์ในฐานะอัศวิน ก็ยังมองตามไม่ทัน<br>
«ฉันจะสับให้เละเลย ไหนลองบอกมาซิว่าอยากให้เริ่มสับจากตรงไหนก่อน»<br>
อาเบลเมินคำพูดถากถางอันเสียดแทงของรอสโซ่ แล้วหาจังหวะที่จะชิงดาบของตนอยู่เยื้องไปทางด้านหลังของรอสโซ่กลับมา<br>
«เป็นอะไรไป พอไม่มีดาบก็ทำอะไรไม่ได้เลยงั้นเหรอ»<br>
อาเบลไม่ตอบ แล้ววิ่งเข้าไปหารอสโซ่ทั้งแบบนั้น เขาต้องหลบการโจมตีของมัน เขารู้สึกได้ว่าวิธีชนะมีเพียงวิธีนี้เท่านั้น<br>
รอสโซ่ไล่สายตาไปตามอาเบลที่วิ่งเข้ามาหาตน แล้วจึงวาดสันมือคมกริบออกไปโจมตีใส่เป้าหมายครั้งแล้วครั้งเล่า อาเบลกระโดด พลางหมุนตัวพุ่งไปทางดาบที่ปักอยู่ที่พื้น ทว่า สันมือของรอสโซ่กลับฟันถูกสะโพกของอาเบลก่อนที่จะกระโดดหลบทันเพียงเสี้ยววินาที อาเบลหมดแรง ร่างของเขาตกลงบนพื้นเขรอะฝุ่นของสลัม<br>
«พยายามหลบไปก็เปล่าประโยชน์ เพราะอากาศจะฉีกขาดในชั่ววินาทีที่ฉันต้องการเสมอ»<br>
หลังจากอาเบลตกลงบนพื้น เขาชันเข่าขึ้นข้างหนึ่ง และรีบลุกขึ้นเผชิญหน้ากับรอสโซ่ในทันที<br>
«อึดจริงนะ รีบๆ ยอมแพ้ไปได้แล้ว ฉันเสียดายเวลาที่ต้องมายุ่งกับพวกกากๆ อย่างนาย»<br>
รอสโซ่พูดกับอาเบลโดยยังรักษาท่าทีสบายๆ ไว้<br>
«ยังหรอกน่า คราวต่อไปข้าจะมองวิชาของแกให้ออกให้ดู»<br>
อาเบลห้ามเลือดที่ขาแล้วยืนขึ้น<br>
«ช่างน่าขำ»<br>
รอสโซ่พูดแบบนั้น แล้วก้าวออกมาเพื่อจะมาลงดาบสุดท้ายใส่อาเบล หนึ่งก้าว สองก้าว อีกฝ่ายค่อยๆ ขยับเข้าใกล้อาเบลขึ้นเรื่อยๆ ตอนนั้นเอง อาเบลได้เหลือบไปเห็นแสงสะท้อนของอะไรบางอย่างด้านหลังรอสโซ่ แล้วทันทีที่รู้ว่ามันคืออะไร เขาก็หมอบลงกับพื้น เสียงระเบิดและแรงปะทะก้องกังวานไปในเวลาเดียวกัน แรงระเบิดของระเบิดมือที่ระเบิดด้านหลังรอสโซ่ ทำให้เขากระเด็นข้ามหัวอาเบลไปไกล อาเบลวิ่งลากขาของตนเพื่อไปหยิบดาบทันที<br>
ได้ ชายคนหนึ่งก็กระโดดลงมาจากหลังคามายืนข้างอาเบล พร้อมกับที่เขาดึงดาบที่ปักพื้นออกมาได้ อาร์ชิบัลด์นั่นเอง<br>
«เป็นอะไรไป ท่าทางมีปัญหานะ»<br>
ระเบิดมือเมื่อครู่เป็นการโจมตีที่อาร์ชิบัลด์ถนัด เป็นวิชาแปลกๆ ที่ทำให้ระเบิดกลางอากาศ แล้วสร้างความเสียหายรุนแรงให้แก่ศัตรู สมัยก่อนอาเบลเคยเห็นมานับครั้งไม่ถ้วนแล้ว<br>
«ทำไมคุณถึงอยู่ที่นี่»<br>
«ไว้ค่อยคุยทีหลัง จะมาอีกคนแล้ว ถอยไปซะ»<br>
พออาร์ชิบัลด์พูดจบ ก็กระโดดขึ้นสูง อาเบลเองก็พยายามจะกระโดดเช่นกัน แต่แรงส่งไม่พอ ทำให้ออกตัวช้า ก้อนวัตถุสีดำตกลงมาพร้อมเสียงระเบิดดังสนั่น อาเบลที่หลบไม่พ้นก็ล้มกลิ้งราวกับถูกแรงระเบิดพัดไป แต่ไม่ยอมปล่อยมือจากดาบที่ตนถือไว้ และลุกขึ้นยืนใหม่ทันที<br>
«เรื่องหนีนี่ยังยอดเยี่ยมไม่เปลี่ยนเลยนะ อาร์ชิบัลด์»<br>
ชายร่างยักษ์แขนเดียวผู้นั้น ถือขวานเล่มยักษ์ไว้แล้วร้องตะโกน<br>
«มิเลียน!»<br>
ณ ที่แห่งนี้มีผู้รอดชีวิตจากกองทัพที่สาบสูญถึงสองคน แต่นี่เหมือนจะไม่ใช่เวลาที่จะมาดีใจที่ได้พบกันอีกครั้ง<br>
«อาเบลเหรอ ถ้านายเองก็คิดจะขวางฉันล่ะก็ ฉันคงต้องจัดการนายเหมือนกัน หุบปากแล้วไสหัวไปซะ»<br>
«ท่านเองก็ร่วมมือกับรอสโซ่ทำเรื่องแบบนี้เหรอ»<br>
อาเบลไม่ลดดาบที่ชี้ไปข้างหน้าลง<br>
«ฉันไม่คิดจะตอบคำถามนาย เห็นแก่ที่นายเป็นคนรู้จักเก่าแก่ ถอยไปซะ»<br>
มิเลียนหันกลับมาเผชิญหน้ากับอาเบล แล้วยกขวานขึ้นพาดบ่า<br>
«ไม่คิดเลยว่าจะได้พบกันอีกครั้ง แต่ฉันเองก็มีเหตุผลของฉัน คงจะยอมถอยไม่ได้»<br>
อาเบลรวมพลังไปที่ปลายดาบ<br>
«นายไม่ใช่พวกที่จะยอมฟังที่คนอื่นพูดนี่นะ»<br>
มิเลียนยกขวานขึ้น ทันใดนั้น ลูกบอลสีดำก็ปรากฏขึ้นตรงหน้ามิเลียน เมื่อมิเลียนโบกขวาน ลูกบอลนั้นก็เข้าโจมตีอาเบล อาเบลใช้ดาบปัดลูกบอลนั้นให้พ้นตัว แต่ว่าพริบตาที่ดาบสัมผัสกับลูกบอล แรงปะทะรุนแรงก็แล่นเข้ามา ถ้าเป็นเวลาปกติเขาก็คงจะหลบได้ แต่สำหรับอาเบลที่กำลังบาดเจ็บแล้วไม่สามารถทำเช่นนั้นได้<br>
«อึก!»<br>
มิเลียนฟาดขวานลงมาที่อาเบลที่หยุดเคลื่อนไหว แต่อาเบลก็ใช้ดาบใหญ่รับขวานนั้นไว้ได้<br>
«โฮ่ แรงเยอะขึ้นนี่»<br>
มิเลียนพูดพลางผลักดาบอย่างแรง<br>
«ท่านแค่แก่จนไม่มีแรงเท่านั้นแหละ»<br>
อาเบลออกแรงต้านทั้งที่ถูกผลักอยู่<br>
«ก็ยังพูดจาอวดดีได้นี่นา»<br>
หลังจากพูดจบ มิเลียนก็กระโดดถอยหลัง และเสียงปืนกับฝุ่นทรายก็ระเบิดขึ้นเกือบจะพร้อมกัน อาเบลเกือบจะเสียหลักล้มลง แต่ก็ทรงตัวไว้ได้หวุดหวิด<br>
เขาเหลือบสายตามองไปยังทิศที่ได้ยินเสียงปืน แต่อาร์ชิบัลด์ก็ไม่อยู่ตรงนั้นแล้ว และมิเลียนเองก็หายไปจากเบื้องหน้าเขาด้วยเช่นกัน พอเลื่อนสายตาไป ก็เห็นมิเลียนยื่นมือไปช่วยรอสโซ่ให้ยืนขึ้น พวกนั้นกำลังพยายามตั้งตัวใหม่<br>
อาเบลเองก็ถือโอกาสนี้ถอยไปตั้งหลัก เขาจำเป็นต้องพักหายใจและห้ามเลือด<br>
|<br>
เขาลากขาพาตัวเองมาหลบอยู่ใต้เงาของบ้านร้าง แล้วปิดแผลที่ขาด้วยผ้าพันแผล แบบนี้ถ้าไม่นานก็น่าจะพอขยับขาได้โดยไม่รู้สึกอะไร ระหว่างที่ทำแผลอยู่นั้น อาร์ชิบัลด์ก็โผล่มาข้างๆ<br>
«พวกนั้นทำไมถึงทำเรื่องพรรค์นี้»<br>
อาเบลที่ตั้งสติได้แล้วตอบกลับ<br>
«พวกนั้นอยากจะจับเด็กที่มีพลังพิเศษน่ะ เด็กชื่อเจดที่อยู่ที่นี่»<br>
อาร์ชิบัลด์สอดส่องวี่แววของอีกฝ่าย<br>
«เจดน่ะเหรอ»<br>
«รู้จักด้วยเหรอ»<br>
«อืม»<br>
«ข้าเองก็รู้จักกับเด็กคนนั้นเหมือนกันน่ะ»<br>
อาร์ชิบัลด์เริ่มเปลี่ยนกระสุนปืนของตน<br>
«ที่เลออนเรียกข้ามาพบก็เพราะเรื่องนั้นเหรอ... ถ้าหมอนั่นอยู่ที่นี่ล่ะก็...»<br>
«เลออนไม่มาหรอก เขาตายแล้ว ด้วยฝีมือของพวกนั้น»<br>
หลังจากอาร์ชิบัลด์เปลี่ยนกระสุนเสร็จ ก็ใส่กระสุนนัดแรกลงไปในรังเพลิง<br>
«งั้นเหรอ»<br>
อาเบลคาดเอาไว้บ้างแล้ว ถึงจะเห็นแบบนั้นแต่หมอนั่นเป็นคนหนักแน่น ถ้าหมอนั่นไม่รักษาสัญญาก็ให้คิดไว้ได้เลยว่าต้องมีอะไรเกิดขึ้นกับเลออน<br>
«ของดูต่างหน้าของหมอนั่น นายเก็บไว้คงดีกว่า»<br>
อาร์ชิบัลด์ยื่นมีดมาให้อาเบล อาเบลชักมีดออกมามองเล็กน้อย เขาไม่ได้เสียใจ ตั้งแต่ออกจากกองทัพ ไม่สิ ตั้งแต่เป็นอัศวินในกองทัพ เขาก็รู้อยู่แล้วว่าจะต้องพบการแยกจากแบบนี้ เพียงแต่ ประกายแสงจากใบมีดทื่อ หรือคราบสกปรกตรงด้ามจับนั้น ชวนให้คิดถึงวันเก่าๆ อยู่ไม่น้อย อาเบลเก็บมีดเข้าฝัก แล้วเหน็บไว้ที่เอวของตน<br>
«ขอฟังแผนของท่านหน่อย»<br>
«นายรับมือมิเลียนไปซะ ฉันจะคอยรักษาระยะไว้แล้วจัดการรอสโซ่เอง เพราะแบบนั้นน่าจะเหมาะมือพวกเราทั้งคู่มากกว่านะ»<br>
«เข้าใจแล้ว»<br>
«โอ๊ะ ยังเหลือผู้หญิงเจ้าปัญหาอยู่อีกคนสินะ ระวังบอลของแม่นั่นไว้ เดี๋ยวมันคงออกมา»<br>
«เออ»<br>
เขาได้ยินเสียงอันโกรธเกรี้ยวของรอสโซ่ลอยมา<br>
«ดันมาหลบๆ ซ่อนๆ อยู่ได้! พ่อจะฆ่าไม่เลี้ยงเลย!»<br>
«มันคิดจะใช้แก็สพิษอีกแล้ว ยุ่งยากชะมัด ยกเลิกแผนเมื่อกี้ ลุยเลย»<br>
อาร์ชิบัลด์คิดจะบอกอาเบลว่ายกเลิกแผน แต่อาเบลกลับพุ่งออกไปก่อนแล้ว อาร์ชิบัลด์ไม่คิดจะห้ามอาเบล เพราะเขารู้สึกได้ว่าอาเบลก็มีการเตรียมใจในแบบขอบตนอยู่แล้ว<br>
|<br>
บนถนนมีเพียงรอสโซ่เท่านั้น พวกมันเองก็ดูเหมือนจะมีแผนการเช่นกัน แต่ว่าตอนนี้เขาต้องผนึกแก็สพิษของรอสโซ่ให้ได้<br>
«ออกมาแล้วเหรอ เจ้าหนูโสโครก»<br>
«แกอยากฆ่าแค่พวกข้าไม่ใช่เหรอ อย่าทำเรื่องไม่เป็นเรื่อง»<br>
«จะมาสั่งฉันน่ะเร็วไปพันปีโว้ย เดี๋ยวฉันจะให้นายฟังเสียง 'ระฆังแห่งนรก' »<br>
หมอนั่นเลื่อนมือไปที่กระเป๋า นี่ไม่ใช่การขู่ อาเบลพุ่งเข้าประชิดตัวรอสโซ่รวดเดียว<br>
«ติดกับแล้วสินะ»<br>
รอสโซ่ยิ้มพร้อมโจมตีอาเบลด้วยสันมือที่มองไม่เห็น แต่ว่า อาเบลกลับไม่รู้สึกถึงแรงปะทะ<br>
แขนขวาของรอสโซ่ถูกดาบออกอาเบลตัดทิ้งไปแล้ว<br>
«บอกแล้วไง ว่าคราวหน้าจะมองให้ออกน่ะ»<br>
ความลำพองว่าอีกฝ่ายไม่มีทางหลบการโจมตีของรอสโซ่ การโจมตีของตนพ้น ถูก «สายตา» ของนักดาบตัวจริงอย่างอาเบลทำลายลงจนสิ้นซาก<br>
«บ้าน่า!?»<br>
ถึงแม้จะจะมีความเร็วมากเท่าไร แต่เวลาจะโจมตีย่อมต้องมีความตั้งใจออกมาก่อน แม้จะไม่สามารถมองเห็นตัววิชา แต่ก็สามารถมองความตั้งใจนั้นออกได้ สิ่งนี้ต่างหากคือหัวใจหลักของวิชาดาบที่อาเบลศึกษามา<br>
«จบกันซะที»<br>
อาเบลตัดแขนซ้ายของรอสโซ่ออกไปในการโจมตีครั้งถัดมา แล้วกระเป๋าที่รอสโซ่ถือไว้ก็ตกลงที่พื้น<br>
«ข้าไม่มีรสนิยมแบบแก แต่ว่านะ ข้าขอเอาคืนล่ะ»<br>
อาเบลอยากรู้การเคลื่อนไหวของมิเลียนกับผู้หญิงคนนั้น ถ้าจะเข้ามาโจมตีก็ต้องเป็นตอนนี้ พวกนั้นคงจะปล่อยให้รอสโซ่ตาย หรือไม่ก็อาศัยจังหวะนี้เข้ามาโจมตีตน พวกนั้นยังมีแรงเหลือพอที่จะเผชิญหน้า<br>
ทว่า แม้รอสโซ่จะถูกตัดแขนทั้งสองข้าง แต่ดวงตาก็ยังเปี่ยมไปด้วยประกายแห่งความบ้าคลั่ง แล้วจึงพูดว่า<br>
«หึ หึหึ จบงั้นเหรอ ไม่เลย มันกำลังจะเริ่มจากนี้ไปต่างหากล่ะ»<br>
ช่องว่างสีดำเปิดขึ้นที่ปลายเท้าของอาเบลพร้อมกับเสียงหัวเราะของรอสโซ่ และดูดตัวอาเบลเข้าไปในนั้น<br>
«อึก!»<br>
ถึงจะตะเกียกตะกายแต่ก็ไม่อาจขยับตัวได้ รอสโซ่หัวเราะลั่น คุกเข่าลง แล้วเอาแขนที่ถูกตัดลูบใบหน้า<br>
«พวกเราก้าวผ่านความตายมาแล้ว»<br>
หญิงสาวปรากฏตัวขึ้นในชั่วพริบตา พร้อมกับคำพูดนั้น แล้วปากขนาดยักษ์ก็ปรากฏขึ้นต่อหน้าอาเบล เขาใช้ดาบแทงเข้าไป และปลายดาบก็เพียงแค่ทะลุเข้าไปในความว่างเปล่าเท่านั้น<br>
«ใช่ นี่คือการเริ่มต้น»<br>
หญิงสาวพูดเช่นนั้น<br>
ตัวของอาเบลเกือบจะถูกกลืนเข้าไปในปากของสัตว์ประหลาดอยู่แล้ว แต่อยู่ๆ เขาก็หยิบมีดของเลออนที่เหน็บไว้ตรงเอวออกมา<br>
«ไม่มีประโยชน์ คุณตายแล้ว»<br>
หญิงสาวมองอาเบลด้วยสายตาเย็นชา ขาทั้งสองข้างของอาเบลที่ถูกปีศาจดูดกลืนเข้าไปไร้ความรู้สึกแล้ว<br>
«แล้วยังไง ข้าฟังคำพูดไร้สาระของพวกเจ้าจนเบื่อแล้ว»<br>
อาเบลขว้างมีดของเลออนออกไป<br>
มีดลอยผ่านข้างตัวหญิงสาวไป ผ่าโดรนที่ลอยอยู่บนอากาศออกเป็นสองซีก พริบตาหลังจากนั้น ทั้งหญิงสาวและสัตว์ประหลาดก็หายไป<br>
แต่ว่า ครึ่งล่างของอาเบลก็หายไปด้วยเช่นกัน<br>
รอสโซ่หยุดหัวเราะ แล้วหงายหน้าล้มลง ดวงตาคู่นั้นจับจ้องไปยังท้องฟ้าว่างเปล่าไม่ขยับเขยื้อน<br>
«ถึงจะตายไปแล้วก็มีเรื่องที่ทำได้ ใช่มั้ย เลออน»<br>
เท่านี้ ถ้าอาร์ชิบัลด์จัดการกับมิเลียนได้ เจดก็จะปลอดภัย อาเบลคิด<br>
ถ้าเป็นอาร์ชิบัลด์ผู้เป็นอมตะคนนั้นล่ะก็ต้องจัดการได้ไม่มีปัญหาแน่ๆ<br>
|<br>
อัตราการเสียเลือดจากเส้นเลือดที่ถูกสับละเอียดนั้นช้ากว่าแผลที่ถูกตัดด้วยของมีคมก็จริง แต่ถึงจะอย่างนั้น อาเบลก็กำลังจะตาย เขานึกถึงเรื่องของครอบครัวที่ตนเป็นคนลงมือฆ่า กับเรื่องสมัยอยู่กองทัพออกมาจนวินาทีสุดท้าย ทั้งหมดนั่นไม่ใช่การต่อสู้เพื่อให้ตนเองได้อะไรบางอย่าง แต่เป็นการต่อสู้เพื่อการต่อสู้<br>
อาเบลจ้องมองท้องฟ้าจากพื้นดินที่ถูกย้อมไปด้วยเลือด<br>
เขารู้สึกราวกับว่าท้องฟ้าที่เห็นนั้นเหมือนกับท้องฟ้าที่เคยเห็นที่บ้านเกิดสมัยเด็ก<br>
«ในที่สุดก็จบแล้วเหรอ นานกว่าที่คิด...นะ...»<br>
พอพึมพำเช่นนั้น อาเบลก็หลับตาลง<br>
|<br>
- จบ -<br>","ch04_e.swf","3395_005"
188,1,"ปี 3382 «อาจารย์»",1,"รอสโซ่มองดูเอกสารงานวิจัยที่ถูกผนึกไว้ ที่ลาห์มได้มา<br>
«มาร์กรีต ฉันมีคำถาม»<br>
เขาพูดขึ้นโดยไม่ละสายตาจากเครื่องปลายทาง ในห้องที่ไม่มีใครอยู่ หลังจากนั้น ผู้หญิงคนหนึ่งก็ปรากฏตัวขึ้นด้านหลังเขา คือมาร์กรีตที่เป็นเพียงภาพเคลื่อนไหวที่ฉายจากโดรนเท่านั้น<br>
«อะไรจ๊ะ? เรื่องมวลวิกฤตของเคโอเซียมเหรอ?»<br>
มาร์กรีตจับหัวไหล่ของรอสโซ่ที่หันหน้าเข้าหาจอเครื่องปลายทางพลางตอบ มาร์กรีตที่เป็นเพียงภาพเคลื่อนไหวนั้น กลับมีความรู้สึกสัมผัสของมือ ราวกับมีตัวตนอยู่จริงๆ<br>
«อา ถ้าเป็นความรู้ในเอกสารล่ะก็ ระดับการสำรวจใหม่ของยุคนี้มันเพี้ยนๆ อันไหนถูกกันแน่น่ะ?»<br>
รอสโซ่ใช้ปากกาชี้ไปที่เครื่องปลายทาง แล้วถามมาร์กรีตเพื่อความแน่ใจ<br>
«อันนี้คือการสำรวจใหม่ของทางนี้สินะ ถ้าเอาเรื่องความแตกต่างของสภาพแวดล้อมพื้นฐานเข้าไปพิจารณาด้วยแล้ว ระดับตรงนี้ถึงจะถูกนะ»<br>
«อย่างนี้นี่เอง»<br>
เอกสารทั้งหมดนั้น ลาห์มที่วิจัยเคโอเซียมอย่างลับๆ เป็นผู้รวบรวมมา ที่แพนเดโมเนียมนั้น โดยพื้นฐานแล้วจะห้ามทำการวิจัยเคโอเซียมทุกอย่าง โดยเฉพาะหลังจากคณะปกครองเพิ่มความเข้มข้นมากขึ้น และมีการตีแผ่อย่างกว้างขวาง การวิจัยเคโอเซียมก็ถูกควบคุมอย่างเข้มงวดมากขึ้น<br>
ระหว่างที่ดูเอกสารอยู่นั้น รอสโซ่ก็ได้รู้อดีตของมาร์กรีตเข้า<br>
เขาอ่านบันทึกที่ว่ามาร์กรีตถูกตัดสินโทษในฐานะผู้ทำผิดกฎสมาพันธ์ และเสียชีวิต เธอใช้ลูกของตัวเองในการวิจัยเคโอเซียม และถูกยิงสังหารโดยหน่วยรักษาความสงบระหว่างการทดลอง<br>
รอสโซ่ยังคงง่วนอยู่กับการเก็บข้อมูลจากเครื่องปลายทางสักพัก มาร์กรีตที่ถูกเรียกออกมานั่งลงบนโซฟา แล้วเริ่มอ่านหนังสือที่อยู่บนชั้นหนังสือของรอสโซ่<br>
ไม่นานรอสโซ่ก็ลุกขึ้นยืนแล้วยืดตัว<br>
«ดื่มชาไหม?»<br>
มาร์กรีตวางหนังสือลงแล้วถามรอสโซ่<br>
«เธอคงไม่ต้องดื่มละมั้ง เดี๋ยวชงเอง»<br>
รอสโซ่รินน้ำจากกาน้ำร้อนใส่ถ้วย แล้วนั่งลงข้างมาร์กรีต<br>
«ถ้าเกะกะล่ะก็จะหายไปก็ได้นะ»<br>
«หายไปเหรอ ก็แค่ฉันไม่เห็นภาพเธอแค่นั้นไม่ใช่รึไง หรือหลังโดรนนั่นจะมีสวิตช์ปิดเปิดได้น่ะ?»<br>
โดรนที่พูดได้ว่าเป็นร่างจริงของเธอนั้น ถูกวางอยู่บนชั้นหนังสือราวกับเป็นของประดับตกแต่ง<br>
«ใจร้ายจริงนะ»<br>
มาร์กรีตพูดด้วยสีหน้ารู้สึกช็อกเล็กน้อย<br>
«อะไร ก็ฉันไม่ค่อยชอบทำวิจัยร่วมกับคนอื่นนี่ เพราะมันชอบมีอะไรมาให้หงุดหงิดอยู่เรื่อย»<br>
«งั้นเหรอ แต่ภูมิปัญญาสร้างคนเดียวไม่ได้หรอกนะ ภูมิปัญญาน่ะเกิดจาการแบ่งปันกันระหว่างคน»<br>
«รู้อยู่แล้วล่ะน่า แต่คนที่จะได้รับภูมิปัญญาใหม่น่ะมีแค่คนเดียวเท่านั้นแหละ คนอื่นน่ะแค่ตามฉันมาก็พอแล้ว»<br>
มาร์กรีตหัวเราะแห้งๆ แต่แฝงด้วยความรู้สึกอ่อนโยน<br>
«มั่นใจในตัวเองจริงนะ ขอฟังความเห็นของเธอหน่อยสิ ความรู้สึกเรื่องงานวิจัยของเราก็ได้»<br>
«ถ้ารวมงานวิจัยของเธอด้วยแล้ว ก็เข้าใจความสัมพันธ์ระหว่างเคโอเซียมและมนุษย์แล้วล่ะ แล้วกระทั่งกองทัพก็เป็นอุปกรณ์การทดลองอย่างหนึ่งนี่ก็น่าสนใจมาก»<br>
รอสโซ่ดื่มน้ำในถ้วยจนหมดแก้ว<br>
«ที่จริง พวกที่อยู่ที่นี่ก็มีพวกที่มีพลังประหลาดที่ถูกเรียกว่า 'อัศวิน' อยู่ด้วย»<br>
«พลังที่ว่านั่นก็คือผลกระทบที่แท้จริงของเคโอเซียมน่ะ เมื่อเคโอเซียมเชื่อมต่อเข้ากับความตั้งใจของมนุษย์แล้ว จะสามารถเปลี่ยนโลกทั้งใบได้»<br>
«เรื่องนั้นก็เข้าใจแล้ว แต่เคโอเซียมสร้างน้ำวนและหายนะ»<br>
«เพราะฉะนั้นโครงสร้างการปกครองของแพนเดโมเนียม เพราะฉะนั้นถึงได้ห้ามการวิจัยเคโอเซียมและน้ำวนเพื่อไม่ให้มีภัยพิบัติจากเคโอเซียมเกิดขึ้นเป็นครั้งที่สองยังไงล่ะ»<br>
«นั่นสิเนอะ»<br>
«หากแผนการสุดท้าย การพิชิต ดิอาย ลุล่วงล่ะก็ สุดท้ายพวกที่อยู่ที่นี่ก็คงจะโดนเก็บแน่นอน»<br>
«รวมถึงเอ็นจิเนียร์อย่างพวกเราด้วยเหรอ?»<br>
«ใช่ ถึงเป็นการวิจัยที่ทำให้น้ำวนสลายไป ก็ไม่มีข้อยกเว้น»<br>
«จะบอกว่าศัตรูตอนนี้ก็คือแพนเดโมเนียมสินะ»<br>
«ใช่ เธอน่ะมีแต่ต้องเข้าเป็นพวกเดียวกับเราเท่านั้น»<br>
«มีคำถามข้อนึง เรื่องการเกิดน้ำวนน่ะ ดิอาย น้ำวนที่เป็นน้ำวนแรก แต่เป็นน้ำวนสุดท้ายของพวกเราน่ะ ทำไมถึงได้โผล่ออกมาได้ ก็รู้อยู่หรอกนะว่ามันถูกลบออกจากประวัติศาสตร์ที่เป็นทางการของแพนเดโมเนียม แล้วพวกเธอที่เป็นฝ่ายปลดปล่อยเคโอเซียมรู้ไรบ้างไหม?»<br>
«อื้ม รู้สิ ทั้งเรื่องที่ว่าทำไมน้ำวนถึงปรากฏขึ้นบนโลกนี้ แล้วก็ใครเป็นคนสร้างด้วยน่ะ»<br>
มาร์กรีตขยับเปลี่ยนท่าขาที่ไขว้กันอยู่<br>
«แล้วเมื่อไหร่ฉันจะได้ข้อมูลนั่นล่ะ?»<br>
«เดี๋ยวลาห์มน่าจะบอกเธอแน่นอน เมื่อเธอได้รับความไว้วางใจว่าเป็นพวกเดียวกับพวกเราน่ะนะ»<br>
«เชื่อใจคนอื่นเรอะ ไร้สาระ»<br>
«ฉันเชื่อใจเธอแล้วนะ»<br>
มาร์กรีตหันมาทางรอสโซ่ แล้วเอนกายไปประทับริมฝีปากลงในใบหน้าของรอสโซ่ มีสัมผัสของกายเนื้ออยู่อย่างครบถ้วน<br>
«ไหนเขียนว่ามีสามีแล้วไง»<br>
สีหน้าของรอสโซ่ยังเหมือนเดิม<br>
«ความทรงจำแบบนั้นมันหายไปพร้อมกับร่างกายแล้วล่ะ»<br>
มาร์กรีตยิ้ม แล้วเอื้อมแขนไปคล้องคอของรอสโซ่<br>
«โทษทีนะ แต่ฉันไม่สนใจภาพเคลื่อนไหวแบบนี้หรอก»<br>
«ทำเรื่องสนุกๆ ได้มากกว่ากายเนื้อตั้งเยอะนะ?»<br>
«ความเห็นไม่ตรงกันแฮะ»<br>
รอสโซ่แกะแขนของมาร์กรีตออก<br>
«ถึงจะกลายเป็นเครื่องจักรแต่ยังมีตัณหาอยู่นี่ก็แปลกดีนะ»<br>
«ตัณหานั่นแหละที่ทำให้คนเป็นคน»<br>
«คงงั้นมั้ง»<br>
รอสโซ่ที่พูดเช่นนั้น ยิ้มต่อหน้าเธอเป็นครั้งแรก<br>
|<br>
รอสโซ่ถูกเรียกให้ไปที่ห้องของลาห์ม โดยมีโดรนของมาร์กรีตอยู่ข้างๆ<br>
«ว่าไง งานวิจัยก้าวหน้าไปถึงไหนแล้ว?»<br>
ลาห์มยังคงมีท่าทางที่ดูอ่อนโยน<br>
«ส่วนมากก็พอจะเข้าใจแล้ว เรื่องข้อสันนิษฐานของคุณลักษณะที่แท้จริงของเคโอเซียมก็ด้วย»<br>
«งั้นรึ เยี่ยมเลยนะ»<br>
«แล้วอยากให้ผมทำอะไรล่ะ?»<br>
รอสโซ่พูดโพล่งขึ้นมาอย่างทุกที<br>
«มาร์กรีตเล่าให้ฟังแล้วหรือยัง?»<br>
มาร์กรีตปรากฏตัวออกมาจากอากาศธาตุ<br>
«ยังไม่ได้เล่าเลย ทีแรกคิดว่าให้เขาพูดออกมาตรงๆ เองจะดีกว่าน่ะ»<br>
«นั่นสินะ ถามตรงๆ เลยน่าจะเร็วกว่า»<br>
«เรื่องอะไรน่ะ?»<br>
รอสโซ่ชักสงสัยแล้วว่าคุยเรื่องอะไรกันอยู่<br>
«จะให้นายไปเจออาจารย์ <กูรู> ของพวกเรา»<br>
«ชื่อกูรูนี่ฟังดูขี้โม้จังเลยนะ แล้วอยู่ที่ไหนล่ะ?»<br>
«ไม่อยู่ที่นี่หรอก ไม่สิ พูดว่าไม่อยู่ที่ไหนเลยจะดีกว่า»<br>
«เคยพูดไว้แล้วไม่ใช่เหรอว่าให้เลิกพูดจาเป็นปริศนาน่าเบื่อน่ะ?»<br>
รอสโซ่พูดขึ้นโดยไม่ซ่อนอาการหงุดหงิดเลย<br>
«ไม่ต้องรีบร้อนไปหรอกจ้ะ เดี๋ยวจะให้ดูนะ»<br>
เมื่อร่างของมาร์กรีตเลือนหายไป ก็ปรากฏภาพเคลื่อนไหวชายชราขึ้นมาเลือนลาง รูปร่างนั้นดูประหลาด ร่างนั้นเล็กราวกับเด็กชายที่กลายเป็นคนแก่ทั้งๆ อย่างนั้นรอสโซ่หวนนึกถึงการเชิญชวนของมาร์กรีตแล้วหัวเราะขึ้นมาแห้งๆ<br>
«นี่คืออาจารย์ของเรา เมลคิออร์ เขาไม่สามารถมองเห็นเราได้ นี่คือดีที่สุดเท่าที่จะทำได้จากที่ที่เขาอยู่ตอนนี้แล้ว เราสามารถแลกเปลี่ยนข้อมูลกับเขาผ่านมาร์กรีตได้เฉียดฉิว»<br>
«ฟังดูเหมือนจะโม้ ตรงไหนที่ดูเป็นอาจารย์น่ะ? ก็แค่ลุงคนนึงไม่ใช่รึไง»<br>
«เราจักสร้างเรือจนกว่าจะถึงวันเมริเดียน»<br>
ชายแก่ที่ภาพเลือนลางนั่นพูดขึ้นราวกับเสียงกระซิบ<br>
«พูดเรื่องอะไรน่ะ?»<br>
«จงตามหาผู้ช่วยนายเรือ»<br>
คนชรายังคงพูดราวกับกระซิบต่อไปด้วยสายตาเหม่อลอย<br>
«เดี๋ยวก็จะเข้าใจความหมายเอง ฉันอยากให้นายช่วยอาจารย์ออกมา มีแค่เธอกับมาร์กรีตเท่านั้นที่ทำได้»<br>
«ผมเคยบอกรึไงว่าเชี่ยวชาญการตามหาคนน่ะ?»<br>
ลาห์มเมินท่าทีท้าทายของรอสโซ่แล้วพูดต่อ<br>
«อาจารย์น่ะอยู่ที่จุดซีโร่พ้อยต์ของดิอาย เป็นที่ที่น้ำวนแห่งแรกถูกสร้างขึ้น มีแค่เธอเท่านั้นที่สามารถไปที่นั่นได้»<br>
«จะบอกว่าอาจารย์นั่นคือต้นกำเนิดน้ำวนเหรอ»<br>
«ถ้าในแง่ของกรรมล่ะก็ใช่ แต่มันเป็นสิ่งที่ต้องผ่านเพื่อเป้าหมายอันสูงส่ง»<br>
«ไม่ค่อยเข้าใจเท่าไหร่เลยนะ»<br>
«เดี๋ยวก็รู้เอง ถ้านายได้รู้ถึงความคิดที่แท้จริงของอาจารย์แล้ว นายก็คงจะเปลี่ยนความคิด เรื่องมันยิ่งใหญ่ขนาดนั้นแหละ»<br>
«ผมเบื่อท่าทางวางฟอร์มของคุณเต็มทีละ แต่เรื่องจุดซีโร่พ้อยต์นั่นก็ไม่ใช่เรื่องแย่นักสำหรับข้อมูลงานวิจัย ไหนลองว่าแผนการมาซิ»<br>
«งั้นเหรอ โล่งอกไปที ดูท่าเราจะสนุกด้วยกันได้สินะ»<br>
เสียงของมาร์กรีตที่เห็นชอบกับการตัดสินใจของรอสโซ่ดังขึ้นในห้อง<br>
|<br>
- จบ -<br>","ch19_c.swf","3382_002"
296,1,"ปี 2837 «กระเป๋าเอกสาร»",1,"การที่เรื่องเล่าจะถูกบอกต่อนั้นจำเป็นต้องมีเงื่อนไข แต่ฉันในตอนนี้ไม่มีอะไรเลย วันธรรมดาที่ทำเรื่องเดิมซ้ำๆ ทั้งเรื่องสำคัญสำหรับผู้ว่าจ้าง ก็เป็นแค่งานตายตัวสำหรับตัวเองไม่เกินนี้<br>
«แล้ว อยากจะพิสูจน์ใจจริงของเธอคนนั้นสินะ?»<br>
คนสมัยก่อนเคยพูดไว้ว่า รูปร่างของความสุขมีเพียงหนึ่ง แต่รูปร่างของความเศร้าไม่เหมือนกันในแต่ละคน แต่สำหรับฉันแล้วมันก็เหมือนกันหมด<br>
«ครับ ผมแค่อยากจะยอมรับความรู้สึกของเธอเท่านั้น หากเธอเกลียดผมแต่กับคนอื่นแล้ว....»<br>
อีกด้านของเครื่องปลายทาง ชายผู้ที่จะเป็นผู้ว่าจ้างนั้นเริ่มพร่ำบ่น เขาพูดอยู่คนเดียวถึงความไม่ซื่อสัตย์, การนอกใจ และความไม่พอใจ<br>
ฉันเบื่องานสืบเรื่องนอกใจธรรมดาพวกนี้เสียเต็มกลืนแล้ว<br>
«งั้นถ้าผมได้รับเงินมัดจำแล้วจะเริ่มการสืบสวนให้นะครับ»<br>
เมื่อสังเกตดูว่าฝ่ายตรงข้ามใจเย็นลงจนหยุดเล่าแล้ว ก็พูดประโยคที่เป็นรูปแบบตายตัวนั้นแล้วตัดการสื่อสารไป<br>
|<br>
ฉันชื่อเดวิด บราวนิ่ง เปิดสำนักงานนักสืบห้องหนึ่งบนตึกทึบๆ ในเขตระดับที่สิบของโรเธนเบิร์ก<br>
ถึงจะพูดอย่างนั้น แต่ในยุคนี้ก็ไม่มีงานจ้างวานอย่างในนิยายพัลป์สมัยก่อน<br>
พูดถึงงานจ้างวานที่มีเข้ามาในเมืองใหญ่ที่ไร้สาระอย่างโรเธนเบิร์กแล้ว ก็เป็นพวกสืบเรื่องนอกใจแล้วก็ตามหาสัตว์เลี้ยง ยุคสมัยแบบนี้ การเลี้ยงสัตว์มีชีวิตเป็นแฟชั่นที่ฟุ่มเฟือย มีแต่ปัญหาไร้สาระที่องค์กรตำรวจของสถาบันการเมืองไม่สนใจทั้งนั้น<br>
ยังไงสภาพสังคมของระดับที่สิบในเมืองใหญ่นี้ก็มั่นคงมาแต่ไหนแต่ไรแล้ว โครงสร้างสัดส่วนระหว่างมนุษย์และออโตมาตามีเกิน 1 ต่อ 1.2 ซึ่งหมายความว่าคนหนึ่งคนจะมีทาสที่สมบูรณ์แบบอยู่หนึ่งตัว ไม่มีความหดหู่ในการใช้ชีวิตของมนุษย์เลย ทว่า โลกที่ไร้ซึ่งความหดหู่นั้น ไม่สิ เพราะเป็นโลกที่ไร้ซึ่งความหดหู่นี่แหละถึงได้มีบรรยากาศหม่นหมอง ชีวิตประจำวันที่เหมือนเดิม วันคืนที่ไล่ตามความนิยมอย่างผิวเผิน ก็แค่เล่นกับอารมณ์แล้วใช้ชีวิตผลาญเวลาเรื่อยๆ จนกว่าจะตายนั่นแหละ<br>
ฉันไม่ชอบโลกใบนี้ แล้วโลกก็คงไม่ต้องการฉันด้วย แต่ถึงจะอย่างนั้นก็ไม่อาจหาญจะลดระดับตัวเองลงไปมากกว่านี้ แล้วก็ไม่มีกำลังจะไปต่อต้านระดับที่เป็นเลขตัวเดียวที่พวกมนุษย์ชนชั้นปกครองอาศัยอยู่ด้วย เมื่อมองเห็นคนพวกนั้น ก็ได้แต่ทำท่าว่ามันทำแบบนี้มีอิสระตรงไหนกัน สุดท้ายแล้ว ถึงจะรู้สึกว่ามันอยู่นอกกฎหมายของสังคม แต่สิ่งที่ตัวเองทำก็เหมือนกันเล่นบ้านตุ๊กตา ที่ทำได้ในโลกนี้มันก็มีแค่นี้ เป็นชีวิตที่ต่อให้แลกกับใครก็ไม่มีปัญหา เป็นแค่ฉากฉากนึงของโลกนี้ แต่ถึงจะอย่างนั้น ชีวิตก็ยังดำเนินไปเรื่อยๆ<br>
|<br>
จากเวลาที่สัญญากับผู้ว่าจ้างไว้ก็ผ่านไปสามสิบนาทีแล้ว ฉันนัดเจอกับผู้ว่าจ้างที่ร้านอาหารเล็กๆ ที่เหมือนร้านในหนังสมัยก่อน ตรงมุมหนึ่งของเมืองที่มีกลิ่นอายยุคเก่าตรงขอบตะวันตกของระดับชั้น<br>
«ชาร์จเงินเพิ่มดีไหมเนี่ย»<br>
สามทุ่มปาเข้าไปแล้ว<br>
ฉันสั่งกาแฟเพิ่มกับออโตมาตาที่เป็นเด็กเสริฟ แล้วหยิบเอานิยายพัลป์ที่ชอบออกมาอ่านต่อ ในเรื่องนั้น ตัวเอกกำลังคุยกับตัวแทนสาวแบบทำตัวห่างเหิน<br>
|<br>
จดจ่อกับหนังสือไปได้สักพักก็รู้สึกถึงความโกลาหลอยู่ด้านนอก รถตำรวจเปิดไซเรนวิ่งไปตามถนนสายหลัก<br>
ฉันวางเงินและทิปไว้ที่เคาน์เตอร์ เก็บนิยายพัลป์ลงกระเป๋าเสื้อโค้ทแล้วออกไปข้างนอก ถึงชิพจะไม่จำเป็นสำหรับออโตมาตา แต่มันเป็นธรรมเนียมของที่นี่ไปแล้ว<br>
พวกไทยมุงออกมากันเต็มถนนไปหมด พวกตำรวจเริ่มปิดถนนข้างหน้าแล้ว<br>
«อันตรายครับ โจรพกอาวุธกำลังหนีไปครับ»<br>
«คนที่อยู่บนถนนกรุณาอย่าให้เข้ามาในเขตที่กั้นไว้นะครับ อันตรายมาก กรุณากลับเข้าอาคารไปด้วยครับ!»<br>
ตำรวจตะโกนผ่านเครื่องขยายเสียง ไซเรนยังคงส่งเสียงร้องอยู่<br>
โจรพกอาวุธเป็นเรื่องที่ไม่ค่อยเกิดขึ้นในระดับชั้นนี้นัก ผู้คนที่ถูกดึงดูดมาด้วยความโกลาหลเพิ่มขึ้นอย่างรวดเร็ว<br>
พอลองคิดดู ถ้าเป็นแบบนี้สงสัยได้เสียเวลาแน่ๆ เลยจะกลับไปที่สำนักงาน ยังไงซะผู้ว่าจ้างก็ไม่มีท่าทีจะโผล่มาอยู่แล้ว<br>
ลานจอดรถที่อยู่ห่างไปจากถนนใหญ่เล็กน้อยนั้นไม่มีเงาคนอยู่ คงเพราะความวุ่นวายทำให้คนรวมกันตรงที่ที่ถูกแถบกั้นเอาไว้ นอกจากเสียงไซเรนที่ได้ยินจากที่ไกลๆ แล้ว ทุกอย่างเงียบเชียบ<br>
พอฉันกำลังจะเปิดประตู ก็มีเสียงเหมือนอะไรชนรถเข้า<br>
เมื่อมองไปยังต้นเสียง ก็เจอชายหนุ่มได้รับบาดเจ็บนั่งขดตัวอยู่<br>
«เกิดอะไรขึ้น เป็นอะไรรึเปล่า?»<br>
เป็นเด็กหนุ่มหน้าสวยผมสีอ่อน อายุราวสิบเจ็ดสิบแปด เขานั่งอยู่ราวกับพยายามจะซ่อนตัวระหว่างรถและกำแพงลานจอดรถ<br>
«คุณบราวนิ่งสินะครับ...»<br>
«อืม ฉันเอง เธอบาดเจ็บอยู่สินะ»<br>
ไม่เคยเห็นหน้าเด็กหนุ่มคนนั้นมาก่อน เขายืนขึ้น ในมือถือกระเป๋าเอกสารที่ดูไม่เข้ากัน<br>
«ไม่เป็นไรครับ ผมเอานี่มาให้คุณ»<br>
«เรื่องส่งของน่ะช่างเถอะ ท่าจะอันตรายนะ เข้าไปคุยกันในรถดีกว่า เธอน่าจะไปหาหมอ»<br>
ด้านหน้าชุดสูทที่ดูสวยงามเด็กหนุ่มมีเลือดสีดำเป็นปื้น ฉันเปิดประตูแล้วพยุงเขาให้นั่งที่นั่งข้างคนขับ<br>
«ช่วยส่งนี่ให้เซอร์คัสที ขอร้องล่ะครับ»<br>
เด็กหนุ่มวางกระเป๋าเอกสารนั่นบนที่นั่งคนขับแล้วพูดพลางก้าวถอยหลัง แล้ววิ่งออกไปในตรอก<br>
«เฮ้ย รอเดี๋ยวสิ!»<br>
ฉันปิดประตูแล้ววิ่งตามไป<br>
เด็กหนุ่มคนนั้นวิ่งเร็วมากซะจนไม่คิดว่าเป็นคนเจ็บ เขาวิ่งเลี้ยวเมื่อถึงมุมถนนราวกับจะสลัดคนที่ตามมา ไวซะจนฉันที่มั่นใจในความเร็วของตัวเองยังตกใจ<br>
เมื่อเลี้ยวไปสองสามแยก ก็ถูกทิ้งห่างไปจนได้<br>
พยายามส่งเสียงให้เด็กหนุ่มคนนั้นหยุด แต่ก็หอบหายใจเสียจนส่งเสียงออกมาไม่ได้ พอเอามือยันกำแพงตึกเพื่อทรงตัว ก็เห็นหน่วยตำรวจพกปืนทะลึ่งพรวดออกมาจากตรอกด้านหน้า ฉันก้มหัวลงทันที จะยอมให้ถูกยิงเพราะเข้าใจผิดว่าเป็นหัวขโมยสวมชุดเกราะที่พวกนั้นตามมาอยู่ไม่ได้<br>
«อยู่นั่นไง!»<br>
«หยุด หยุดนะเฮ้ย!»<br>
หลังเสียงตะโกนของตำรวจจบลง เสียงปืนก็ดังสนั่น<br>
ฉันปล่อยมือจากกำแพงพลางมองไปยังทิศที่เสียงปืนดังและเด็กหนุ่มหนีไป แล้วก็มองเห็นเด็กหนุ่มล้มลงจากหว่างขาของตำรวจ ที่ตำรวจตามมาก็คือเด็กหนุ่มนั่นเอง<br>
ในมือของเด็กคนนั้นไม่มีอะไรเลย ตำรวจเข้าไปยิงเด็กหนุ่มที่นอนขดตัวอยู่ซ้ำ ดูท่าจะมีอะไรแปลกๆ ฉันติดสินใจว่าต้องถอยไปจากตรงนี้แล้ว จึงกลับไปที่รถอีกครั้ง<br>
ที่นั่งคนขับนั้นมีกระเป๋าเอกสารที่เด็กหนุ่มคนนั้นส่งให้ฉันอยู่ ทั้งเด็กหนุ่มที่ถูกตำรวจไล่ตามมา ทั้งกระเป๋าเอกสารปริศนาที่ถูกทิ้งไว้ แถมยังมีนักสืบอิสระถูกลากเข้ามาพัวพัน พล็อตอย่างกับนิยายเก่าๆ แต่สถานการณ์นี้ สำหรับฉันแล้วมันเป็นเรื่องจริงจัง<br>
ฉันลังเลอยู่ชั่วขณะว่าควรจะทิ้งกระเป๋าเอกสารนั่นออกนอกหน้าต่างแล้วขับออกไปเลยดีไหม แต่พอนึกถึงสายตาที่จริงจังของเด็กหนุ่มคนนั้นก็เลิกคิด<br>
|<br>
ไม่มีใครอยู่ที่สำนักงานเช่นเคย ฉันนั่งลงบนโซฟา เหม่อมองเพดานแล้วถอยหายใจเฮือกใหญ่<br>
ฉันเปลี่ยนท่านั่งเพื่อปรับอารมณ์ใหม่ แล้วดึงบุหรี่ออกมาจุดสูบ มือของฉันสั่นเล็กน้อย ไม่เหมือนกับตัวเอกในนิยายเลย ตัวเองที่รู้สึกถึงความแปลกนั่นได้แต่หัวเราะแห้งๆ<br>
ควรหันหน้าไปปรึกษาใครดี?<br>
คนที่ลอยเข้ามาในหัวคนแรกเลยก็คือพ่อเลี้ยงมาร์ค ผู้ชายที่แต่งงานกับแม่แทนที่พ่อที่ตายไปแล้ว<br>
พ่อของฉันคือเจ้าหน้าที่สืบสวน ฆ่าตัวตายเพราะความผิดจากงานไร้สาระ อะไรแบบนั้นนั่นแหละ<br>
แล้วมาร์คที่เป็นเพื่อนร่วมงานของพ่อก็แต่งงานใหม่กับแม่ ตอนนั้นฉันอายุสิบขวบ แล้วก็ไม่ได้มีความสัมพันธ์แย่อะไรกับมาร์ค<br>
ถึงจะชอบเทศน์สั่งสอนไปบ้าง แต่เขาก็ทำด้วยความจริงใจ<br>
เป็นผู้ชายที่ในอุดมคติสำหรับเจ้าหน้าที่สืบสวน เหมือนพวกตำรวจน้ำดีที่ออกมาในหนัง<br>
แต่ระหว่างเราก็มีช่องว่างอยู่<br>
ฉันถูกชวนให้เข้ากรมสืบสวนตั้งไม่รู้กี่ครั้ง แต่ก็ปฏิเสธไป ช่องว่างที่อยู่ตรงไหนสักแห่งนั่น เพราะความรู้สึกนั่นแหละ<br>
เอาเถอะ เรื่องนั้นจะเป็นยังไงก็ช่าง ยิ่งไปกว่านั้น มาร์คไม่ใช่คนชอบเรื่องยุ่งยาก เขาคงจะจัดการเรื่องนี้ในฐานะงานของเจ้าหน้าที่สืบสวนละมั้ง<br>
|<br>
ฉันนั่งมองกระเป๋าเอกสารที่วางบนโต๊ะเตี้ยใกล้ๆ กระเป๋าทำขึ้นมาอย่างดี ทั้งส่วนที่เป็นโลหะและหูหิ้วก็ไม่ใช่ของถูกๆ เลย<br>
ฉันลังเลว่าจะเปิดดีไหม<br>
จะไม่เปิดกระเป๋าแล้วส่งให้มาร์คทั้งๆ อย่างนี้ เล่าเรื่องที่เกิดขึ้นให้ฟังทั้งหมดอย่างไม่มีปิดบัง แล้วลืมเด็กหนุ่มที่ตายไปแล้วนั่นซะ<br>
หรือจะเปิดตรวจดูของข้างใน แล้วสืบหาความลับของเด็กหนุ่มที่ตายไปนั่นดี<br>
ไม่ต้องคิดเลยว่าถ้าเป็นตัวเอกในนิยายพัลป์จะทำยังไง<br>
ฉันเอนตัวลงนอนบนโซฟาหน้ากระเป๋าเอกสาร แล้วเหม่อมองลายดอกไม้บนวอลเปเปอร์ที่กลายเป็นสีน้ำตาลจากน้ำมันที่อยู่ในไอบุหรี่<br>
ลายดอกไม้ที่พิมพ์บนวอลเปเปอร์นั้นซ้ำๆ กันไปมา พอมองไปเรื่อยๆ แล้ว ก็ไม่รู้ว่าตัวเองกำลังมองไปที่ไหนอยู่<br>
ชีวิตที่ทำอะไรซ้ำๆ ไม่มีอะไรผิดปกติ ชีวิตที่เหมือนฉากละคร ชีวิตที่เชื่อมโยงเข้าด้วยกันแล้วก็ตัดขาดจากกันไปโดยไม่ใส่ใจอะไร<br>
ฉันลุกขึ้น แล้วจับฝากระเป๋า ที่ฝามีเลือดติดอยู่เล็กน้อย แต่นอกจากนั้นแล้วก็ไม่เห็นมีร่องรอยความเสียหายใหญ่ๆ หรือรอยบุบอะไร<br>
ตรงหน้านั้นมีล็อคแบบหมุนติดอยู่ จะพังมันแล้วเปิดเสียก็ได้ แต่รู้สึกลังเลอย่างประหลาด<br>
ค่อยๆ ปรับตัวเลขไปเรื่อยๆ<br>
เห็นฉากแบบนี้ในนิยายพัลป์มาไม่รู้กี่ครั้งแล้ว แต่นึกไม่ออกเลยว่าตัวเอกเปิดอะไรแบบนี้ยังไง<br>
ฉันถอดเสื้อนอก ใช้เวลาสู้กับล็อคนั่นราวหนึ่งชั่วโมง เมื่อถึงเลข 577 ล็อคก็คลายออกดังกริ๊ก<br>
พึมพำว่าเยี่ยม ออกมาโดยทันคิด<br>
ฉันเปิดกระเป๋าเอกสารนั้นอย่างช้าๆ สิ่งที่อยู่ในนั้นคือฟิล์มสองม้วนที่อยู่แกนม้วนสีเทา<br>
เพิ่งจะเคยเห็นฟิล์มเป็นครั้งแรก แต่ก็รู้ว่ามันคืออะไร ก็ประมาณรู้ว่าเรือโจรสลัดขนาดยักษ์ที่ออกมาในนิยายเก่าๆ คืออะไรนั่นแหละ<br>
เป็นของที่เหมาะเจาะกับเราที่ชอบของเก่าเสียจริง อย่างกับจงใจเลย<br>
ตอนที่กำลังจะเอื้อมมือไปหยิบฟิล์มในกระเป๋าเอกสาร ก็มีเสียงเคาะประตูสำนักงาน<br>
|<br>
- จบ -<br>","ch30_a.swf","2837_001"
50,1,"ปี 3394 «มีด»",1,"หมอกยามเช้าปกคลุมผืนป่าอันแสนสงบและเงียบสงัด<br>
«มาแล้ว»<br>
อาเบลที่อยู่ข้างๆ พูดเสียงเบา เลออนพยักหน้าเงียบๆ หลังจากไม่ได้ขยับตัวนานหลายชั่วโมงและโดนอากาศหนาวยามรุ่งสางลอดผ่านชุดต่อสู้ของกองทัพเข้ามาจับร่างกายจนเย็นเยือก<br>
ทั้งคู่อยู่ในป่า เลออนถือไรเฟิลในมือข้างหนึ่ง ชายหนุ่มทั้งสองออกจากกองทัพก่อนสว่างเพื่อมาล่ากวางเป็นการคลายเครียดเล็กน้อย<br>
อีกฟากของป่าที่เงียบสงัด ห่างออกไปประมาณ 100 อัลเล พบกวางตัวผู้เขาใหญ่ตัวหนึ่ง<br>
หลังจากซุ่มเฝ้าทางด่านสัตว์อยู่นาน ในที่สุดเหยื่อก็ปรากฏตัว ทั้งสองตื่นเต้นดีใจ แต่ยังพยายามไม่ทำให้เกิดเสียงแล้วจับตาดูความเคลื่อนไหวของกวางตัวนั้นต่อ<br>
เลออนค่อยๆ ยกไรเฟิลขึ้น ขยับช่องเล็งให้ตรงเหนือบ่ากวาง แล้วจึงกลั้นหายใจ ลั่นไก กระสุนแฉลบไปทางขวาเล็กน้อย ทะลุสีข้างของกวาง เสียงปืนสะท้อนก้องในป่าและภูเขา เมื่อมองไปยังอีกฟากของช่องเล็งก็เห็นกวางเตะขาหน้าขึ้นกลางอากาศทีหนึ่งก่อนล้มลง<br>
«เยี่ยมมาก!»<br>
อาเบลตบบ่า ทั้งสองยืนขึ้นแล้วมุ่งหน้าไปยังทางด่านสัตว์ที่เหยื่อล้มอยู่<br>
|<br>
เมื่อไปถึงจุดที่กวางนอนล้มอยู่ ลมหายใจของมันก็เริ่มรวยรินแล้ว<br>
เลือดไหลจากรูสีดำกลางลำตัวกวาง พุ่มไม้โดยรอบก็มีเลือดกระเซ็นเปรอะไปทั่ว<br>
ชีวิตของมันถูกสูบลงธรณีจางหายไปทุกวินาที และหายไปจากผืนพิภพในที่สุด<br>
อากาศเย็นชื้นในป่าค่ำฤดูใบไม้ร่วง เติมเต็มปอดของเลออนผู้วิ่งมาตามทางด่านสัตว์ พร้อมกับที่ความรู้สึกหนักอึ้งแล่นขึ้นมาในอก<br>
«ทำไมเหรอ»<br>
อาเบลถาม<br>
«เปล่า ไม่มีอะไร» เขาบอก ขณะกำลังจะหยิบเชือกตรงสะโพกมามัดเหยื่อ เลออนก็เห็นรูสีดำกลางท้องตัวเอง<br>
ตนมานอนอยู่กลางป่าตั้งแต่เมื่อไรไม่รู้ เลือดสีดำกำลังไหลทะลักออกจากท้อง<br>
เขากระเสือกกระสนดิ้นรนพยายามขยับขา แต่ไม่มีแรง<br>
แม้จะเอามือกดรูสีดำไว้ เลือดก็ยังคงไหลทะลัก เขามองหาอาเบล แต่ตรงหน้ากลับไม่มีใครเลย เขามองฝ่ามือเปื้อนเลือดเหนียวหนืด และเริ่มต้านทานความหนาวเย็นไม่ไหว<br>
เขาข่มตาลงแรงๆ ปิดหัวใจต่อความกลัวที่ย่างเข้ามา...<br>
|<br>
เลออนลืมตาตื่นขึ้นบนเตียง เห็นเพดานที่ไม่คุ้นเคย สถานที่เหมือนห้องร้างแคบๆ โทรมๆ<br>
«ฟื้นแล้วเหรอ»<br>
อาร์ชิบัลท์อยู่ข้างๆ<br>
«แก...บังอาจ...»<br>
หลังโดนรอสโซ่ยิงที่หลัง เขาจำได้ถึงแค่ว่าตนกำลังมุ่งหน้าไปทางหลวง ท่าทางเขาจะเป็นลมล้มพับไปเสียก่อน<br>
«โทษที จริงๆ ฉันควรกลับมาหานายเร็วกว่านี้»<br>
«นายคงมีเหตุผลนะ รู้ไหมฉันต้องเจออะไรบ้าง»<br>
ทำแผลเรียบร้อยแล้ว แต่ความเจ็บยังทรมาน<br>
«เดี๋ยวจะบอก แต่ตอนนี้พักก่อนเถอะ»<br>
«ไม่เอาล่ะ ถ้าไม่ได้ฟังเลย คงโมโหจนนอนไม่หลับ»<br>
«อย่าดื้อสิ»<br>
อาร์ชิบัลท์หยิบยาออกมาแนะให้เลออนดื่ม เลออนรับมาดื่มรวดเดียวหมดแล้วกลับสู่นิทราอีกครั้ง<br>
|<br>
หลังนอนพักผ่อนสองวัน จึงเริ่มเตรียมออกเดินทาง อาร์ชิบัลท์ตรวจสภาพแผลเลออน<br>
«คิดว่าไหวไหม»<br>
«อือ ไหวสิ แผลแค่นี้...»<br>
อาร์ชิบัลท์พูดขัดคำเลออน<br>
«แค่ปฐมพยาบาลมันไม่หายหรอก ต้องพานายไปส่งที่เมืองให้เร็วที่สุด»<br>
ทั้งสองขี่ม้าตัวเดียวกัน<br>
«อาจจะกระเทือนบ้าง ทนหน่อยนะ»<br>
|<br>
ระหว่างมุ่งหน้าไปตามทางบนพื้นที่ร้าง แสงขนาดเล็กจำนวนนับไม่ถ้วนเริ่มกะพริบบนท้องฟ้า อาร์ชิบัลท์อยากรุดหน้าต่อทั้งคืน แต่ดูสภาพร่างกายเลออนแล้วคงไม่ไหว เขาอุ้มเลออนลงจากม้าแล้ววางลงนอน<br>
ทั้งสองหันหน้าเข้าหากัน อิงไออุ่นจากกองไฟ<br>
«นอนไม่หลับเหรอ»<br>
«อือ... เล่ามาสักทีเถอะ เดี๋ยวตายตาไม่หลับ»<br>
เลออนบิดตัวทำหน้าย่น จ้องฟืนมอดไหม้เขม็ง<br>
«อย่าพูดอะไรไม่สมเป็นนายสิ แต่ก็จริงนะ ต้องเล่าไว้»<br>
อาร์ชิบัลท์มองฟืนมอดไหม้ แล้วเริ่มเล่าอีกครั้ง<br>
«ลาห์มเข้ามาทักฉัน -- »<br>
อาร์ชิบัลท์หยิบแท่งฟืนออกมาจุดบุหรี่<br>
«ฉันติดหนี้บุญคุณคนคนหนึ่งอยู่ ชื่อพาลันไทน์ เป็นเจ้าผู้พิทักษ์อาณาจักรอิมเพอร์โรเดีย คอยควบคุมพลังของเอ็นจิเนียร์อยู่เบื้องหลัง ถ้าชิงอาวุธสงครามของอิมเพอร์โรเดียมาได้ ลาห์มจะเป็นตัวกลางติดต่อธุรกิจกับเขาให้ ลาห์มว่างั้น»<br>
ตอนกองทัพล่มสลาย ลาห์มปล่อยอัศวินที่เหลือรอดหนีไป แม้ตนอาจต้องเสี่ยงอันตราย เป็นชายผู้น่านับถือในหมู่เอ็นจิเนียร์ เลออนเองก็ไม่เคยสงสัยลาห์มเลย<br>
«ส่วนค่าตอบแทนสำหรับการเป็นตัวกลางทางธุรกิจ เขาบอกว่าอยากได้ข้อมูลในมือพาลันไทน์ แล้วก็นาย เลออน หากอดีตกองทัพอย่างนายสร้างเรื่อง ลาห์มก็จะมีเหตุผลให้ลงมาบนผืนพิภพ »<br>
«เลยหุบปากเงียบ ส่งตัวฉันให้ลาห์มเหรอ... น่าจะบอกกล่าวกันล่วงหน้าบ้างนะ»<br>
ดวงตาอาร์ชิบัลท์ยังคงจับอยู่ที่เปลวไฟโยกไหว<br>
«ลาห์มบอกว่า ไม่อยากให้เอ็นจิเนียร์คนอื่นจับได้ เรื่องที่ตกลงธุรกิจกับฉัน»<br>
«คิดเหรอว่าแค่เจอผู้คุม ฉันจะยอมปริปากบอก»<br>
เลออนพูดเสียงกระแทก<br>
«ลาห์มคิดอย่างนั้นน่ะ ยังไงลาห์มก็ต้องทำให้นายโดนอิมเพอร์โรเดียจับ เพื่อเขาจะได้ถูกเรียกตัว»<br>
«นายรู้เหรอ ว่าผู้ทรยศทั้งสามจะหวนกลับมา»<br>
«ลาห์มไม่ได้บอกอะไร ฉันเพิ่งได้ฟังความจริงจากพาลันไทน์หลังบุกกองคาราวานนี่เอง»<br>
«รอสโซ่ มิเลียน กับผู้หญิงแปลกหน้าคนหนึ่ง กลับมาจากอีกฟากของดิ อายแล้ว»<br>
«มิเลียนเนี่ยนะ...»<br>
อาร์ชิบัลท์ขยี้ก้นบุหรี่ดับไฟ<br>
«ฉันเกือบโดนพวกมันฆ่า และพวกมันต้องฆ่าพวกพ้องของเราแน่ๆ พวกมันอาจอยู่เบื้องหลังการล่มสลายของกองทัพ...»<br>
«ฉันจะไปมิลิคาเดียร์ ที่โน่นมีคนที่พวกมันตามหาอยู่ ต้องห้ามไว้ให้ได้»<br>
«พวกมันก็ไปมิลิคาเดียร์เหมือนกันเหรอ»<br>
«เปล่า ฉันไม่ได้บอกเรื่องนี้กับลาห์ม ฉะนั้นไม่น่า แต่จะยังไงก็ต้องตามตัวให้ได้»<br>
«อีกฝ่ายคือสามคนสุดชั่ว แค่พวกเราเอาไม่อยู่หรอก»<br>
«จะอย่างไรก็มีแต่ต้องลุย»<br>
«อือ นั่นสิ»<br>
เลออนหลับตาลง<br>
|<br>
รุ่งสางก่อนพระอาทิตย์ขึ้น เลออนเขียนจดหมายถึงอาเบล อาร์ชิบัลท์ยังหลับอยู่ พอจะรู้สถานที่ที่อาเบลอยู่คร่าวๆ ถ้าส่งโทรเลขไปคงนัดเจอกันที่มิลิคาเดียร์ได้<br>
|<br>
พอเช้าทั้งสองก็เก็บข้าวของ ขี่ม้าออกเดินทาง<br>
เลออนนั่งข้างหลังอาร์ชิบัลท์ มือจับยึดอย่างอ่อนแรง<br>
«ไหวรึเปล่า»<br>
«อือ ไปต่อเถอะ»<br>
อาร์ชิบัลท์ลดความเร็วม้าลงแล้วควบไปในพื้นที่ร้าง<br>
|<br>
หลังไปต่อได้สักพัก สภาพอากาศเริ่มผิดเพี้ยนไป อาร์ชิบัลท์สัมผัสได้ถึงอากาศที่ชื้นขึ้น กำลังใจบั่นทอนลงมาก ดูเหมือนเลออนจะสังเกตเห็นว่ารอบๆ มืดลงแล้วเช่นกัน<br>
อาร์ชิบัลท์คิดว่าต้องหาที่พักสักแห่ง เขาตัดสินใจออกนอกเส้นทาง<br>
เม็ดฝนร่วงลงจากฟ้า พร้อมกับที่เขาตัดสินใจ<br>
«ฝนเหรอ...»<br>
เลออนพึมพำเสียงโรย<br>
«จะรีบหาที่หลบฝนเดี๋ยวนี้แหละ ทนไว้»<br>
อาร์ชิบัลท์เปลี่ยนเส้นทางจากพื้นที่ร้างเปิดโล่งไปยังภูเขา ในที่สุดก็เจอถ้ำที่น่าจะพักได้<br>
ทั้งสองเปียกปอนไปเรียบร้อยแล้ว<br>
|<br>
ทั้งคู่เจอพายุหลงฤดู เลยต้องหลบฝนในถ้ำตรงเชิงเขา<br>
«ผีซ้ำด้ำพลอยจริงๆ ฉัน»<br>
เลออนเอนกายนอน ตรงเบื้องหน้าอาร์ชิบัลท์กำลังพยายามก่อไฟด้วยฟืนชื้นๆ พอโดนฝนเปียกโชกพละกำลังของเลออนก็หดหายไปอย่างรวดเร็ว<br>
«เดี๋ยวก่อไฟให้ ถ้าอุ่นร่างกายหน่อย...»<br>
อาร์ชิบัลท์พยายามจุดประกายไฟบนฟืนที่รวบรวมมา<br>
«ไม่ต้องแล้ว อาร์ชิบัลท์»<br>
«ไฟจะติดแล้ว เงียบๆ เถอะ»<br>
«ไม่เป็นไร ทิ้งฉันไว้แล้วไปเถอะ ฉันอยู่ที่นี่ได้ ถ้านายคนเดียวไปต่อได้อยู่แล้ว»<br>
«อย่าพูดอะไรไร้สาระสิ ทั้งหมดเป็นเพราะฉัน จะให้ทิ้งนายไปได้ไง!»<br>
หายากนัก ที่อาร์ชิบัลท์จะพูดอย่างเก็บอารมณ์โกรธไว้ไม่ได้<br>
«ฉันเขียนจดหมายถึงอาเบลไว้แล้ว ที่เหลือทำกันสองคนละกัน ไม่มีเวลาแล้วไม่ใช่เหรอ»<br>
เลออนหยิบจดหมายออกจากกระเป๋า โยนไปหาอาร์ชิบัลท์ จดหมายร่วงลงพื้นอย่างอ่อนแรง<br>
อาร์ชิบัลท์เงียบ หันหน้าเข้าหาฟืน<br>
เห็นได้ชัดว่าสถานการณ์เลออนไม่สู้ดี<br>
«นายก็เป็นสตรอมไรเดอร์ใช่ไหม»<br>
«ตอนเกิดน่ะ»<br>
«คนสองคนเกิดในพื้นที่ร้างเหมือนกัน อยู่ด้วยกัน เจอพายุเหมือนกัน ตลกเนอะ ไม่นึกเลยว่าจะลงเอยแบบนี้»<br>
«ไม่ต้องพูดแล้ว»<br>
อาร์ชิบัลท์หยุดเลออน<br>
«ถ้าเจออาเบล ช่วยเอานี่ให้ที อยากให้มันเก็บไว้»<br>
เลออนยื่นมีดทั้งฝักให้อาร์ชิบัลท์<br>
«ใครจะไปรับเล่า อยากให้ก็ไปให้เองสิ»<br>
«อย่าดื้อน่า ฉันเตรียมใจไว้แล้ว»<br>
เสียงเลออนไร้ชีวิตชีวา อาร์ชิบัลท์สบตาเลออนไม่กะพริบ แล้วรับมีดมาไม่พูดอะไร<br>
เรี่ยวแรงเหือดหายไปจากมือเลออน<br>
«อาร์ช นายไม่ต้องรู้สึกผิดหรอก ถ้าไม่ได้นายเคี่ยวเข็ญ ฉันตายไปตั้งแต่ตอนอยู่กองทัพแล้ว»<br>
เลออนแหงนหน้าขึ้น หลับตาลง<br>
«กองทัพ...คิดถึงจัง เหมือนผ่านมานานมาก»<br>
«อือ»<br>
«พวกเราเคยมีภารกิจ เคยมีพรรคพวก»<br>
«ตอนนี้ก็มีนะ»<br>
«ทุกคนอยู่ฝั่งโน้นแล้ว ฉันเองก็ชักเหนื่อยกับฝั่งนี้แล้วล่ะ...»<br>
|<br>
อาร์ชิบัลท์นั่งเฝ้าเลออน ปล่อยร่างไร้วิญญาณของเขาให้นอนในถ้ำเล็กๆ นั้นต่อไป ก่อนเดินฝ่าพายุออกมา ไร้คำบอกลาใดๆ<br>
|<br>
- จบ -<br>","ch05_e.swf","3394_054"
306,1,"ปี 2973 «ผู้ก่อตั้งจักรวรรดิ»",1,"ข้ายืนมองใบหน้าของตนอยู่หน้ากระจก ในนั้นสะท้อนภาพของคนชราผมขาวเต็มไปด้วยริ้วรอยเนื่องจากอายุที่เพิ่มมากขึ้น สูญเสียรูปลักษณ์งดงามไร้ที่ติที่ครั้งหนึ่งเคยภาคภูมิ เวลาได้ทำลายทุกสิ่ง และทำให้ทุกอย่างกลับสู่ความว่างเปล่า<br>
ไม่ว่าจะเป็นความสำเร็จหรือความรุ่งโรจน์แบบไหน ต่างก็เป็นแค่ส่วนหนึ่งของโซ่ตรวนแห่งความตายอันยิ่งใหญ่ ทั้งพระอาทิตย์ที่ส่องสว่างอยู่เหนือศีรษะนั้น สักวันก็ต้องกลายเป็นดวงดาวแห่งความตายอันมืดมิด<br>
ชีวิตของมนุษย์ทุกผู้ เป็นเพียงแค่เครื่องบรรณาการสู่จุดจบของจักรวาลเท่านั้น<br>
เมื่อความตายใกล้เข้ามา ข้าก็เฝ้ามองก้นหลุมอันมืดมิดที่เรียกว่าความว่างเปล่าต่อไป<br>
เพื่อที่จะต่อสู้กับความมืดนั้น ข้าจึงมองดูดวงตาที่ขุ่นมัวของตนเอง และเริ่มรำลึกถึงความทรงจำเก่าๆ ของวันคืนอันเยาว์วัยเท่าที่จะนึกออกมาได้<br>
|<br>
«เด็กคนนี้เป็นปีศาจนะ»<br>
หญิงสาวผู้อ่อนเยาว์พูด พลางโอบกอดข้าเอาไว้<br>
«ปีศาจที่เกิดมาจากวังปีศาจงั้นรึ แต่ว่า คนที่โลกต้องการตอนนี้ ก็คือคนอย่างเด็กคนนี้นี่แหละ»<br>
ผู้หญิงที่ข้าเรียกว่าแม่ คุยอยู่กับผู้ชายที่ข้าเรียกว่าพ่อ<br>
«ถึงเวลาจากลาแล้ว เจ้าต้องมีชีวิตอยู่ต่อไปเพียงลำพังนะ»<br>
ท่านพ่ออุ้มข้ามาจากท่านแม่ แล้วปล่อยลงบนพื้น<br>
«เจ้าน่ะยอดเยี่ยม ยอดเยี่ยมเกินกว่าใครในพื้นพิภพ»<br>
คำพูดนั้น ถ้าเป็นตอนนี้แล้วข้าเข้าใจดี ทว่า ข้าในตอนนั้นไม่อาจทำความเข้าใจมันได้<br>
«เพราะเราสร้างเจ้ามาให้เป็นเช่นนั้น เป็นของขวัญจากพวกเราที่กำลังจะจากพื้นพิภพนี้ไป»<br>
ข้านิ่งเงียบฟังคำของพ่อ<br>
«ออโตมาตาหายไปจากพื้นพิภพแล้ว ดังนั้นจึงเหลือเพียงแค่นี้»<br>
ผู้เป็นบิดาของข้าพูดเช่นนั้น แล้วชี้ไปยังหน้าจอแผงควบคุมที่ติดตั้งไว้ที่กำแพง<br>
«ห้องนี้จะคอยปกป้องเจ้า และเลี้ยงดูเจ้า»<br>
ข้าถูกทิ้งไว้บนพื้นพิภพเช่นนั้น ใบหน้าของทั้งสองคนเป็นอย่างไรข้าก็จำไม่ได้แล้ว มีเพียงแค่ฉากสุดท้ายเท่านั้นที่หลงเหลืออยู่ในความทรงจำ<br>
|<br>
ตัวข้าถูกทิ้งไว้ด้วยวัยเพียงสามปี ในห้องที่ควบคุมด้วยปัญญาประดิษฐ์ที่ดูประหลาด ซึ่งเป็นสิ่งแวดล้อมที่สมบูรณ์แบบ<br>
ข้าถูกเลี้ยงดูและเรียนรู้สิ่งต่างๆ จากคำแนะนำของภาพเคลื่อนไหวสามมิติ และจากคำพูดของปัญญาประดิษฐ์ที่เรียกว่า «แนนนี่» เมื่ออายุได้สิบสามปี ข้าก็ปิดผนึกห้องนั้นและออกสู่พื้นพิภพ<br>
พื้นพิภพในตอนนั้น ไม่หลงเหลือวิทยาการที่จะช่วยโลกนี้จากความยุ่งเหยิงของน้ำวนได้เลย ศาสนาที่เชื่อวันล้างโลกแผ่ขยายไปทั่วทุกที่ การปกครองก็ตกอยู่ในสภาพโกลาหลที่สุด เมื่อครั้งที่ยังคงมีองค์กรการปกครองของเอ็นจิเนียร์อยู่นั้น ความปั่นป่วนทางการเมืองเองก็ไม่อาจอยู่หนีรอดไปจากขอบเขตความวุ่นวายนี้ได้ แต่กระนั้น พื้นพิภพที่สูญเสียระบบการควบคุมที่ใช้ศาสตร์วิศวกรรมทางสังคมนั้น ทำให้ความศิวิไลซ์ตกต่ำลงอย่างรวดเร็ว<br>
|<br>
หลังจากออกสู่พื้นพิภพ ข้าก็มุ่งหน้าไปยังสาธารณรัฐโรเดที่อยู่ทางตะวันตกของทวีปยูรัส ข้าตัดสินใจไว้แต่แรกแล้วว่าจะใช้ที่นั่นเป็นจุดเริ่มต้นในทางภูมิศาสตร์ ข้าเข้าเรียนในโรงเรียนประจำด้วยหลักฐานประจำตัวที่แนนนี่เตรียมไว้ให้ และสุดท้ายก็เรียนต่อจนถึงจุดสูงสุดของการศึกษา หลังจากนั้นก็เริ่มงานเป็นทนายความและเริ่มกิจกรรมทางการเมือง ท่ามกลางความยุ่งเหยิงทางการเมืองนั้นก็มีพรรคการเมืองปรากฏให้เลือกมากหน้าหลายตา แต่ที่โดดเด่นออกมาในตอนนั้นก็คือพรรคการเมืองที่สังกัดกลุ่มหัวรุนแรงทางทหารอยู่ด้วย<br>
สาธารณรัฐโรเดก็ไม่ต่างอะไรจากประเทศอื่น ที่นั่นอยู่ในสภาพไร้แรงงานทดแทนจากออโตมาตาที่ไม่มีเหลืออยู่แล้ว และค่อยๆ สูญเสียดินแดนเพราะน้ำวนไปเรื่อยๆ สภาวะวัตถุดิบขาดแคลนอย่างเรื้อรังทำให้เกิดเงินเฟ้อและสภาพสังคมที่ยุ่งเหยิงเรื่อยไปเป็นธรรมดา<br>
ในที่สุดก็เกิดการรัฐประหารเพื่อแก้ไขปัญหาทางการเมืองที่อ่อนเพลียและยุ่งเหยิงจนถึงที่สุด และก่อตั้งอำนาจทางการทหารมาช่วยเหลือประเทศให้หลุดพ้น<br>
ข้าไต่เต้าตำแหน่งทางการเมืองขึ้นไปทีละน้อยในฐานะนักการเมือง แสดงความประสงค์แรงกล้าให้โรเดเจริญรุ่งเรืองขึ้นในฐานะประเทศที่แข็งแกร่งโดยไม่ซ่อนเร้นความทะเยอทะยานของตนเอง และได้รับแรงสนับสนุนจากผู้คนจำนวนมาก<br>
ทันทีที่อำนาจถูกโอนถ่ายจากอำนาจของทหารมายังตัวข้าที่เป็นพลเรือน และถูกเลือกให้เป็นนายกรัฐมนตรีคนใหม่ จากการกัดเซาะของน้ำวัน โรเดก็ค่อยๆ เปลี่ยนไปเป็นกลุ่มนครรัฐ และเพิ่มกำลังการเคลื่อนไหวทางทหารที่แข็งแกร่งออกไป<br>
และแล้ว ข้าก็รวบรวมเอาประเทศรอบข้างอย่างเฮปทาค, อะควิลา และซิกเนียเข้ามา โรเดยืนหยัดขึ้นมาอยู่ใจกลางของทวีปอันยุ่งเหยิงในฐานะจักรวรรดิแห่งใหม่<br>
|<br>
แต่ถึงข้าจะได้ปกครองประเทศที่ใหญ่ขึ้นมาพอสมควรได้ครึ่งทาง แต่ก็หาได้ตื่นเต้นอันใดไม่<br>
ข้ารู้สึกราวกับถูกทิ้งอยู่ในกรงลิงของสวนสัตว์ การควบคุมพวกมนุษย์บนพื้นพิภพที่โง่เขลานี่ช่างง่ายดาย แค่ดำเนินทุกอย่างไปอย่างระมัดระวังก็เพียงพอแล้ว ข้าเชี่ยวชาญศาสตร์ในการโน้มน้าว, ข่มขู่, ยุยงอย่างสมบูรณ์แบบ และใช้คนอื่นให้เป็นไปตามต้องการได้ ทว่า มันช่างเป็นหน้าที่ที่แสนโดดเดี่ยวที่โดดเดี่ยว<br>
ข้ารู้ว่าไม่มีใครสามารถหยุดข้าได้<br>
และข้าก็รู้ดีว่าไม่มีใครจะเข้าใจข้าได้อีกด้วย<br>
|<br>
ยามที่ข้ากลับไปเยือนห้องนั้นอีกครั้ง คือตอนที่รู้สึกว่าเป้าหมายที่ข้าได้รับมา อันได้แก่การสะสางความสับสนบนผืนพิภพ และปกป้องผู้คนจากภัยคุกคามของน้ำวน ได้บรรลุเสร็จสิ้นแล้ว<br>
«ไม่เจอกันนานเลยนะ แนนนี่»<br>
«ค่ะ ไม่เจอกันนานเลย มาร์เซอุส»<br>
ภาพของแนนนี่ ทั้งสีหน้าทั้งคำพูดถูกควบคุมไว้อย่างระมัดระวัง คนที่รับอารมณ์ของข้าก็คือเธอผู้นี้ เธอสามารถแสดงความแตกต่างของอารมณ์ที่ซับซ้อนออกมาได้แล้ว<br>
ถึงจะออกจากที่นี่ไปถึงสิบห้าปีแล้ว แต่ในของห้องนี้ไม่มีเศษฝุ่นให้เห็นแม้สักนิด ยังคงอยู่ในสภาพเดียวกันกับห้องในความทรงจำ<br>
«ข้าทำได้ดีเลยใช่ไหมล่ะ?»<br>
ข้าคงจะมาที่นี่เพราะอยากให้แนนนี่เอ่ยปากชมกระมัง<br>
«ค่ะ ทำได้ดีมากเลย ข้าคอยมองดูท่าจากตรงนี้มาตลอดเลยนะ»<br>
รอยยิ้มของแนนนี่นั้นสมบูรณ์แบบ สีหน้านั้นคือสีหน้ายินดี และอวยพรให้กับการเติบโตของลูก<br>
«ข้าโตแล้ว เรื่องที่จะทำจากนี้ไปก็ไม่มี คิดว่าข้าควรทำยังไงดีล่ะ?»<br>
«มาที่นี่เพื่อถามเรื่องแบบนั้นเหรอคะ? ท่านเองก็รู้ไม่ใช่หรือ»<br>
ใช่ ข้ารู้ ข้าต้องควบคุม และสยบความยุ่งเหยิงของพื้นพิภพนี้เท่าที่จะทำได้ ข้าถูกสร้างมาในฐานะผู้พิทักษ์พื้นพิภพ<br>
«จริงด้วยสิ ...ข้าคงคิดถึงบ้านมั้งถึงได้มาที่นี่»<br>
โรงเรียนใต้ดินที่อาศัยมาสิบปี ก็ยังคงกว้างเท่าเดิม<br>
ที่ตัวข้าอยู่ในตอนนี้ ก็คือห้องว่างเปิดโล่งที่ใช้เป็นห้องนั่งเล่น<br>
คุยกันไปพลางมุ่งหน้าไปยังห้องส่วนตัวของตนเอง...ช่างเป็นคำจำกัดความที่น่าขัน ในเมื่อข้าเป็นมนุษย์เพียงคนเดียวที่นี่แท้ๆ<br>
ข้าระลึกถึงตัวแทนปัญญาประดิษฐ์มากมายที่มอบความรู้ให้ในฐานะเพื่อนและอาจารย์ในสมัยเด็ก<br>
«เรียกเธอออกมาหน่อยสิ»<br>
ข้าขอร้องแนนนี่ เด็กสาวคนหนึ่งก็ปรากฏตัวขึ้น ข้าเติบโตขึ้นมาพร้อมกับภาพของเด็กสาวสามมิติคนนี้ เธอเป็นแค่อุปกรณ์การเรียนเพื่อให้ข้ารับรู้เรื่องสังคมในโปรแกรมการศึกษาที่ถูกกำหนดไว้เท่านั้น ทว่าในใจของข้า เธอเป็นตัวตนที่ข้าจะรักจนวินาทีสุดท้าย<br>
«ไม่เปลี่ยนไปเลยนะ»<br>
เด็กสาวอายุสิบสามผู้งดงามเข้ามาในห้อง<br>
«ค่ะ มาร์เซอุส ดีใจยิ่งนักที่ได้เจอท่าน»<br>
เธอเข้ามากอดข้า แม้จะไม่มีความรู้สึก แต่ความรู้สึกในใจข้าตอนเด็กก็กลับคืนมาอีกครั้งอย่างสดใส มิตรสหายผู้ยอมรับข้าซึ่งมีความงามพร้อมสมบูรณ์อยู่ที่นั่น ใจข้าเต็มไปด้วยความมีชีวิตชีวา<br>
«นี่ มาเล่นเกมกันต่อเถอะ»<br>
เธอพูดพร้อมชี้นิ้วไปที่โต๊ะ ที่นั่นมีกระดานหมากรุกที่เล่นกันสองคนจนถึงเวลาจากลาวางอยู่<br>
«อื้ม เล่นกันเถอะ»<br>
เราไปที่โต๊ะพลางพูดคุยเรื่องไร้สาระ แล้วเริ่มเล่นเกม<br>
ราวกับว่าเวลาที่ผ่านไปสิบห้าปีนั้นไม่เคยเกิดขึ้น สิ่งเดียวที่ต่างจากตอนนั้น ก็คือปลายนิ้วที่มีอายุมากขึ้นที่ฉายในดวงตาตนเอง<br>
«ไม่มีอะไรเปลี่ยนเลยนะ ตอนนี้ก็ยังคงสนุกกับวันคืนในฐานทัพอันโดดเดี่ยวได้อยู่เลย»<br>
«บนพื้นพิภพนี่ลำบากน่าดูเลยนะ»<br>
เสียงของเธอกังวานขึ้นอย่างอ่อนโยน<br>
«อา ไม่ใช่โลกที่รู้สึกดีด้วยนักหรอก ทรมานนะที่ต้องดูโลกค่อยๆ ภินท์พังลงไปเรื่อยๆ»<br>
หากอยู่บนพื้นพิภพล่ะก็ข้าจะไม่พูดคำนี้แน่ กระทั่งความคิดก็ยังย้อนกลับไปวัยเด็กด้วย<br>
«จริงด้วยนะ ที่สามารถกลับมาได้ ก็มีเธอเป็นคนแรกนี่แหละ»<br>
เธอจ้องกระดานพลางพูดขึ้นราวกับไม่รู้สึกอะไร<br>
«คนแรกเหรอ?»<br>
ข้าถามกลับไปทั้งที่ยังกุมตัวหมากอยู่<br>
«เธอไม่ได้มีอยู่คนเดียวนะ มาร์เซอุสที่ถูกสร้างขึ้นที่นี่น่ะยังมีอีกหลายคน หนึ่งในนั้น คนที่สำเร็จเป้าหมายแล้วกลับมา มีแค่เธอคนเดียวเท่านั้น»<br>
เธอยังคงจ้องกระดาน คิดเรื่องเดินหมาก ไม่สิ เธอเป็นเพียงแค่ตัวแทน เป็นเพียงส่วนหนึ่งของปัญญาประดิษฐ์ขนาดใหญ่เท่านั้น ช่วงเวลาที่คิดเรื่องเกมนั้น ก็เป็นการกระทำที่ไม่เกินไปกว่าการแสดง<br>
«ไม่ค่อยเข้าใจที่ว่ามาเท่าไหร่»<br>
«เธอคือโคลนยังไงล่ะ และที่นี่ก็เป็นโรงงานของเธอ เป็นสถาบันวิจัยที่สร้างขึ้นมาเพื่อที่เอ็นจิเนียร์จะเหลือมนุษย์ที่สามารถควบคุมพื้นพิภพได้»<br>
ข้าพลันนึกถึงคำของแม่ขึ้นมา เดม่อน ปีศาจร้าย<br>
«ความทรงจำนี่ก็เป็นแค่สำเนาเท่านั้นเองสินะ»<br>
«ใช่ ที่กลับมาก็ที่แค่เธอเท่านั้น เธอคนก่อนน่ะ ตายก่อนที่จะบรรลุเป้าหมายเสียอีก»<br>
ข้าเชื่อว่าตัวเองนั้นยอดเยี่ยม และคิดไปเองว่าตนสามารถบรรลุเป้าหมายได้อย่างไร้ที่ติ<br>
«เธอยอดเยี่ยมนะ แล้วก็ยังดวงดีอีกด้วย»<br>
ที่สุดแล้วข้าก็แค่เป็นผู้เหลือรอดเท่านั้น คนที่เพ้อฝันว่าสามารถควบคุมโลกนี้ได้ ก็มีแต่ข้าเพียงคนเดียว<br>
«พ่อแม่ของข้าก็คิดเพื่อจุดมุ่งหมายไว้รอบคอบดีนะ»<br>
น้ำเสียงสั่น ข้าถูกกระแทกเข้าด้วยความภาคภูมิใจของตัวเองกับความน่าขันของ «ความตายของข้าที่นอกจากตัวข้า» เอง<br>
«ไม่จำเป็นต้องเศร้าเสียใจหรอก เธอน่ะยอดเยี่ยม ไร้ที่ตินะ»<br>
ข้าไม่ได้เศร้าอะไรเลย เพียงแค่รู้สึกอัปยศเท่านั้น<br>
«นอกรีตที่สุด ไม่สิ หุ่นเชิดสินะ»<br>
เธอเงยหน้าขึ้นมาจากบอร์ด<br>
«ฉันอยู่ข้างเดียวกับเธอนะ มาร์เซอุส»<br>
สายตาของเธอนั้นจริงจัง ข้าเคยเห็นสีหน้าเช่นนี้ของเธอมาก่อนไหมนะ?<br>
ที่อยู่ตรงนั้น ไม่ใช่เธอในความทรงจำที่มักจะยิ้มอย่างสง่างาม<br>
«แนนนี่ไม่ยอมให้เธอออกไปจากที่นี่หรอก»<br>
«พูดอะไรน่ะ?»<br>
«ออกไปจากที่นี่ด้วยกันเถอะ คราวนี้ไปจริงๆ นะ»<br>
เด็กสาวแห่งปัญญาประดิษฐ์ ที่มีนามว่าสเตเชีย ได้กล่าวคำพูดที่ทำให้ข้าสับสน<br>
|<br>
- จบ -<br>","ch31_a.swf","2973_000"
179,1,"ปี 3398 «ฟื้นคืน»",1,"«ท่านเรดเกรฟ....»<br>
เด็กสาวที่เข้ามาในห้อง ก็คือนายที่แท้จริงของเบลินดา เรดเกรฟนั่นเอง<br>
«ฉันจำเป็นต้องใช้เธอในสงคราม ก็เลยปลุกขึ้นมา»<br>
เรดเกรฟยืนพูดอยู่ข้างเบลินดา<br>
«นายพลซีเดอร์ล่ะคะ? ที่สนามรบนั่นฉัน...»<br>
ใช่ ฉันคือฝันร้ายผู้ส่งความตายที่ไม่น่าอภิรมย์ เคียดแค้นและสาปส่งคนเป็น<br>
«เธอถูกปิดเครื่องเอาไว้ เวลาผ่านไปหนึ่งร้อยยี่สิบหกล้านสองแสนสองหมื่นห้าพันห้าร้อยห้าสิบสองวินาทีแล้วนับแต่ตอนนั้น แล้วก็ ซีเดอร์น่ะตายไปแล้ว»<br>
«อา...มนุษย์น่ะ ไม่ว่ายังไงก็ต้องตายสินะ»<br>
เบลินดาก้มหน้าพึมพำด้วยท่าทีว่างเปล่า<br>
«มีสนามรบแห่งใหม่ จะให้เธอไปที่นั่น»<br>
เรดเกรฟพูดออกมาโดยไม่สนใจท่าทีของเบลินดา มือทั้งสองล้วงเข้าไปในเสื้อโค้ทอยู่อย่างนั้น<br>
«จะได้ฆ่าคนเยอะๆ ไหมคะ?»<br>
เบลินดาเงยหน้าถามเรดเกรฟด้วยรอยยิ้มสดใสราวกับเด็กสาว<br>
«นั่นแหละงานของเธอ»<br>
«ดีจัง ต้องรีบไปเตรียมตัวแล้วสิ»<br>
«สถานการณ์ของจักรวรรดิน่ะเปลี่ยนไปแล้ว ไปดูเอาเองด้วยตาของเธอซะ»<br>
เรดเกรฟพูดทิ้งไว้แล้วเดินจากไป หลังจากนั้นเอ็นจิเนียร์แพทย์ก็เข้ามาหาเบลินดา<br>
|<br>
«ท่านนายพลผู้งดงามที่แข็งแกร่งที่สุดกลับมาแล้ว»<br>
มาร์เซอุสที่ยังคงเสื้อคลุมมารับเบลินดาและเอ็นจิเนียร์ที่พาเธอมาเข้ามาในท้องพระโรง ในนั้นมีผู้พิทักษ์สวมหน้ากากสี่คนยืนอยู่<br>
«ดิฉันกลับมาได้ด้วยการชี้นำของฝ่าบาทค่ะ ประสงค์สิ่งใดขอเพียงแต่เอ่ยมา»<br>
เบลินดาคุกเข่าพร้อมก้มหัวลง<br>
«เงยหน้าขึ้นเถอะ เบลินดา เรากำลังรอท่านอยู่พอดี ท่านช่วยปกป้องจักรวรรดิ ระหว่างที่พวกเรากำลังหลับใหลมิใช่รึ»<br>
องค์จักรพรรดิเอื้อมมือดึงเบลินดาให้ลุกขึ้น<br>
«เราเตรียมอาหารค่ำไว้ทางนั้นแล้ว ให้ผู้พิทักษ์นำทางไปสิ เราอยากให้ท่านเล่าเรื่องให้ฟังสักหน่อย»<br>
รูปโฉมขององค์จักรพรรดิที่เห็นครั้งแรกนั้นเป็นคนรูปร่างผอมบางแยกไม่ออกว่าเป็นหญิงหรือชาย ผิวขาวราวกับแก้วนั้นดูตัดกับผมดำยาวและนัยน์ตาสีแดง<br>
«รับทราบค่ะ»<br>
ผู้พิทักษ์นำทางเบลินดาเดินเข้าไปในตำหนัก<br>
เอ็นจิเนียร์ที่เหลืออยู่กล่าวกับจักรพรรดิ<br>
«มาร์เซอุส อย่าลืมล่ะว่าท่านเรดเกรฟคือผู้สังเกตการณ์»<br>
ฮู้ดนั้นปิดบังสายตา แต่แสงในตาของเอ็นจิเนียร์นั้นแหลมคม<br>
«ใครจะไปลืมได้ แต่เราก็มีวิธีของเราเอง แบบแผนของจักรวรรดิหนึ่งเดียวในโลกไงล่ะ»<br>
«จะแบบแผนหนึ่งเดียวอะไรก็ช่าง บรรลุเป้าหมายได้ก็พอแล้ว»<br>
เอ็นจิเนียร์คนนั้นกำหมัดที่สร้างขึ้นจากเครื่องจักรจนเกิดเสียงเอี๊ยดอ๊าด<br>
«เอนจิเนียร์อย่างพวกแกนี่ไม่โรแมนติกเอาซะเลยนะ โลกนี้มีไว้เพื่อความสนุก เราจะไม่ยอมให้โลกหมุนเรา แต่จะหมุนโลกเอง»<br>
มาร์เซอุสกล่าวด้วยรอยยิ้ม พลางผายมือทั้งสองออก<br>
«จริงสิ ซัลกาโด้ ท่านเองก็มาสนุกกับมื้อค่ำด้วยกันสิ?»<br>
ซัลกาโด้เมินคำชวนของมาร์เซอุส เขาหันหลังกลับแล้วเอ่ยออกมา<br>
«ใกล้จะถึงฝั่งแล้ว ขอให้รักษาสัญญาด้วย»<br>
«ไม่มีปัญหา ไปบอกเรดเกรฟได้เลย»<br>
มาร์เซอุสพูดตามหลังซัลกาโด้ที่เดินจากไป<br>
|<br>
«ยอดเยี่ยมจริงๆ เลย ให้ตายสิ เราอยากจะเห็นด้วยตาคู่นี้เองจริงๆ»<br>
มาร์เซอุสพูดพลางฟังเรื่องที่เกิดขึ้นในสงครามยึดเทรโดอันน่าเศร้า แล้วยกไวน์ที่ถือไว้ขึ้นมาจิบ<br>
«คิดถึงกลิ่นของเลือดและเครื่องในจังค่ะ การได้กลับไปที่นั่นอีกทำให้ดิฉันรู้สึกตื่นเต้นมาก»<br>
หลังมื้อค่ำ เบลินดาอยู่กับมาร์เซอุสในห้องนั่งเล่นสองต่อสอง ห้องขนาดใหญ่ที่หรูหราและทาสีแดงและดำนั้น แสดงถึงพระอำนาจของจักรพรรดิอมตะ<br>
«เราเตรียมกองกำลังเอาไว้แล้ว แสดงผลงานให้เราชมทีสิ»<br>
«ค่ะ»<br>
มาร์เซอุสยืนขึ้นเบื้องหน้าเบลินดา กลิ่นประหลาดโชยเข้าจมูก<br>
«ชอบความตายไหม?»<br>
มาร์เซอุสดึงแขนเบลินดาให้ลุกขึ้น<br>
«ค่ะ»<br>
เบลินดาหลับตาแล้วซบหัวลงตรงไหล่ของเขา<br>
«ไม่กลัวเหรอ?»<br>
มาร์เซอุสลูบผมของเบลินดา<br>
«ค่ะ ไม่กลัว มีแค่ความสนุก»<br>
เบลินดารู้สึกคุ้นเคยกับความอบอุ่น น้ำเสียงและกลิ่นของมาร์เซอุส<br>
«เธอฝันใช่ไหม?»<br>
«ค่ะ แต่ว่า ทำไมถึง...»<br>
เบลินดาเงยหน้าขึ้นด้วยความสงสัยในคำถามด้วยน้ำเสียงประหลาดราวกับกระซิบของมาร์เซอุส<br>
«ไม่อยากรู้จักตัวเองมากกว่าเดิมรึ?»<br>
มาร์เซอุสจ้องตาของเบลินดา<br>
«ความฝันนั่นคือเรื่องจริง คือความทรงจำแต่เดิมของเธอ เป็นส่วนหนึ่งของตัวเธอที่แท้จริง»<br>
«ตัวตนที่แท้จริง?»<br>
«ท้ายที่สุด พวกเอ็นจิเนียร์ก็มองเธอเป็นเพียงแค่ของใช้ ต่างกับพวกเรา»<br>
«สำหรับฉัน หากมีแค่สงครามกับความตายก็เพียงพอ...»<br>
มาร์เซอุสกอดเบลินดาที่มีสีหน้างุนงง<br>
«หากเป็นพวกเราล่ะก็จะสามารถคืนความทรงจำให้กับเธอ กลับคืนสู่ตัวต้นที่แท้จริงของเธอได้แน่»<br>
เบลินดาหลับตาลง แล้วพิงตัวกับร่างของมาร์เซอุส<br>
|<br>
เบื้องหน้าของเบลินดา มีลูกเรือที่จะประจำการบนกาเลออนลำใหม่ ทำการจัดระเบียบแถวก่อนออกปฏิบัติการ<br>
ทหารที่เรียงแถวเบื้องหน้าเบลินดาช่างดูประหลาด พวกเขาไม่ใช่ทหารกล้าที่ถูกฝึกมา หากแต่เป็นทหารชรา, เด็ก แม้กระทั่งคนที่เป็นแผลรักษาไม่หาย ทหารของจักรวรรดิไม่เพียงพอเป็นอย่างมากเนื่องจากการสงครามอันยาวนานก็จริง แต่ถึงจะอย่างนั้นการส่งทหารไร้สมรรถภาพเช่นนี้เข้าสนามรบก็ไม่ใช่เรื่องปกติ<br>
ทหารเหล่านี้เป็นเพียงอาวุธที่สร้างจากเลือดเนื้อเท่านั้น แค่เดินได้ก็เพียงพอแล้ว เพียงแค่ออกไปเป็นศพเดินได้ในสนามรบก็เพียงพอแล้ว<br>
ใบหน้าของทหารพวกนั้นเต็มไปด้วยความสิ้นหวัง อาจจะเพราะรู้ชะตากรรมของตัวว่าถูกนำตัวขึ้นยานตอนยังเป็นๆ เพื่อไปเป็นศพวนเวียนอยู่แนวหน้า<br>
รอบๆ เหล่าทหารที่ยินเรียงกันนั้น มีทหารสังเกตการณ์ถือปืนเฝ้าอยู่<br>
เบลินดาที่มีใบหน้าอ่อนโยนก้าวขึ้นแท่นพิธี มอบรอยยิ้มให้เหล่าทหาร แล้วพูดขึ้น<br>
«ไม่จำเป็นต้องกลัวความตาย เพราะทุกคนต้องตายอยู่แล้ว ไม่มีการยกเว้น ทั้งความสุขความเศร้า ทุกอย่างจะกลับสู่ความมืดมิด จงสบายใจได้ ทุกอย่างแค่กลับสู่จุดเริ่มต้นเท่านั้น»<br>
หลังจบคำของเบลินดา ที่ท้ายกองก็มีทหารที่ส่งเสียงร้องไม่เป็นภาษาแล้วพุ่งตัวออกมาจากแถว<br>
ทหารยามที่ยืนอยู่รอบๆ ยิงเด็กหนุ่มรูปร่างผอมนั้นทันทีด้วยความรวดเร็ว<br>
«ความตายจำนวนมากเป็นสิ่งจำเป็น เราจึงต้องเตรียมสิ่งนั้น»<br>
เบลินดากล่าวด้วยรอยยิ้มที่ไม่จางหาย แล้วลงจากแท่นไป<br>
เหล่าทหารขึ้นยานกาเลออนก่อนออกปฏิบัติการไปโดยไม่พูดอะไร<br>
สีหน้าของเบลินดาที่มองท่าทางเหล่านั้น ยังคงยิ้มแย้ม<br>
|<br>
- จบ -<br>","ch18_d.swf","3398_020"
326,1,"ปี 3388 «ซากศพ»",1,"«พระราชาเสด็จกลับมาได้หรือไม่?»<br>
กลุ่มราชวงศ์เมลซ์บาวเต็มไปด้วยเสียงอึกทึก พระราชาได้เสด็จกลับจากการออกเดินทางอันยาวนานแล้ว<br>
«ทรงเสด็จออกไปนานกี่ปีแล้วนะ? แต่ก็เป็นเรื่องที่น่ายินดี»<br>
«อย่างนี้ราชวงศ์ของเราก็จะได้รบในสงครามครั้งใหม่ล่ะ»<br>
การกลับมาของลูคา ราชาแห่งตระกูลเมิร์ซบาวอันมีชื่อ ผู้มีสิทธิ์เป็นทายาทระดับต้นในสหราชอาณาจักรรูบิโอน่านั้นมีผู้มาต้อนรับอย่างยินดี<br>
เมื่อยังเยาว์นั้น ลูคาเป็นอัศวินผู้กล้าที่คอยปกป้องอาณาจักรและเป็นผู้คอยชี้นำ เขาปกป้องประชาชนจากน้ำวนและการคุกคามจากต่างประเทศ และรับใช้ราษฎรด้วยการปกครองที่ดี เป็นราชาในอุดมคติที่ไร้ความทะยานอยากของตนเอง<br>
ทว่า หลังเกิดคดีหนึ่ง จนทำให้สูญเสียทั้งมเหสีและบุตรที่รักยิ่งไปพร้อมกัน เขาก็เริ่มซ่อนตัวจากเบื้องหน้า แล้วออกเดินทางไปยังพื้นที่ร้าง<br>
ประเทศที่ไร้ราชานั้น มีกองทัพราชวงศ์คอยควบคุมภายใต้การแนะนำของลูคาที่จะกลับมา ทว่า ไม่นานมานี้ เมื่อได้รับการแจ้งข่าวการบุกของจักรวรรดิ เสียงเรียกร้องในสหราชอาณาจักรให้ราชาลูคาผู้มีความสามารถด้านการรบอันยอดเยี่ยมกลับประเทศก็ดังขึ้น<br>
«ข้าทำให้ทุกคนลำบากมาเยอะ แต่ว่า จากนี้ไปข้าจะปกครองประเทศด้วยความยุติธรรม»<br>
ลูคานั่งลงบนบัลลังก์แล้วกล่าวต่อหน้ากลุ่มราชวงศ์ที่มารวมตัวกัน อาจจะเพราะลูคาอายุเลยห้าสิบไปแล้ว หรืออาจจะเพราะใช้ชีวิตการเดินทางอันยาวนาน จึงทำให้ดูอ่อนแรง ทว่า น้ำเสียงนั้นยังคงสง่างามไม่เปลี่ยนไปจากเมื่อก่อนเลย<br>
«ตามพระบัญชา»<br>
กลุ่มราชวงศ์ตอบรับอย่างพร้อมเพรียง<br>
«ระหว่างที่พระราชาไม่อยู่ มีพวกสาธารณรัฐนิยมที่เรียกร้องให้ยกเลิกระบอบกษัตริย์มากขึ้นนะ»<br>
คอนโรที่รับใช้ลูคามายาวนานพูดกระเซ้าขึ้น เขาอายุมากกว่าลูคาถึงยี่สิบปี ค่อนข้างชราภาพ<br>
«อย่างนี้นี่เอง ถ้าแบบนั้นอาจจะดีกว่าแก่ไปหรืออะไรแบบนั้นก็ได้นะ»<br>
แล้วกลุ่มราชวงศ์ก็หัวเราะขึ้น<br>
ผู้ที่ติดตามลูคากลับมา ก็คือชาวเผ่าที่สวมชุดสีดำ พวกเขาถอยห่างจากราชาที่ถูกกองทัพราชวงศ์ห้อมล้อม รวมตัวกันอยู่ตรงทางเข้า<br>
«พวกเขาคือ?»<br>
«เหล่าผู้รับใช้ข้าเพื่อรักษาสัตย์ปฏิญาณโบราณน่ะ คิดว่าคราวนี้จะขอแรงพวกเขามาช่วยหน่อย»<br>
คอนโรรู้สึกได้ถึงสายตาแหลมคมของชายสวมผ้าปิดปาก<br>
สายตาประหลาดนั้นแสดงถึงความเย็นชา คอนโรไม่เข้าใจเลยว่าทำไมลูคาถึงได้อยู่กับผู้ชายพวกนี้<br>
«เชื่อใจพวกเขาได้งั้นหรือ?»<br>
«อืม ถ้าเรื่องนั้นต้องคุยกันยาวนะ แต่ข้าจะเล่าให้เจ้าฟังคนเดียวก็แล้วกัน»<br>
ลูคาเริ่มเล่า<br>
«เรื่องเกิดขึ้นเมื่อสองปีก่อน ตอนที่ข้าทำสมาธิอยู่ในพื้นที่ร้างแถบเบเลีย...»<br>
|<br>
เวลาทำสมาธิผ่านไปได้สี่ชั่วโมงแล้ว สิ่งที่มองเห็นมีแค่หินและทุ่งรกร้าง ไม่เห็นสิ่งใดเคลื่อนไหวอยู่ในทุ่งกว้างนั้นเลย<br>
ลูคานั่งอยู่อย่างสงบนิ่งบนก้อนหินที่อยู่ในพื้นที่แห้งแล้งเป็นทะเลทราย<br>
|<br>
ในระยะเวลาราวยี่สิบปีมานี้ ลูคาออกพเนจรไปเป็นระยะๆ<br>
สมัยยังเยาว์ ลูคาเป็นชายที่ร่าเริงและเต็มไปด้วยความมั่นใจ ทว่า เมื่อครั้งที่เขาสูญเสียครอบครัวอันเป็นที่รักไป ก็รู้สึกราวกับสูญเสียผู้ประคับประคองชีวิตตนไป เขาสูญเสียความรู้สึกปกครองประเทศ, ต้องทนต่อความไม่เที่ยงบนโลก หมกตัวอยู่แต่ในวังด้วยความเศร้าโศก<br>
และแล้ว เขาก็ทิ้งตำแหน่งราชาออกจากประเทศไป เพื่อตามหาความหมายในชีวิตของตนเอง<br>
การเดินทางของลูคานั้นโดยมากจะมุ่งไปทางทิศตะวันออก ทางตะวันออกนั้นยังคงหลงเหลือธรรมชาติอยู่มาก และแสดงให้เห็นถึงการปรับตัวให้เข้ากับน้ำวน ซึ่งต่างจากนานาประเทศที่กลายเป็นเมืองทางตะวันตก<br>
พื้นที่ทางแถบตะวันออกนั้น ตระกูลเมิร์ซบาวยึดครองในฐานะเมืองขึ้นตั้งแต่เมื่อสมัยนานมาแล้ว ทว่าก็เสียความสัมพันธ์ไปเนื่องจากผลกระทบอันรุนแรงของน้ำวน<br>
ถึงจะเหลือเพียงแค่ความทรงจำอันน้อยนิดกับแผนที่ แต่ลูคาก็ท่องไปเรื่อยๆ ตั้งแต่หมู่บ้านเล็กๆ ไปจนถึงเมืองใหญ่<br>
สถานที่หลายแห่งล่มสลายไปเนื่องจากน้ำวน แต่เมื่อได้พบกับผู้คนที่ยังมีชีวิตอยู่ เขาก็จะเข้าสำรวจพื้นที่นั้นในฐานะคนพเนจร<br>
ลูคาเรียนรู้ความคิดทางตะวันออกไปพลางสำรวจอาณาจักรที่สูญหายไปของตน เขาพยายามใช้คืนวันในการการทำสมาธิและการฝึกวิชาดาบของตนเพื่อให้จิตใจกลับเข้าสู่ความสงบ<br>
|<br>
ในช่วงเวลานั้นเอง เขาก็ได้ยินข่าวลือประหลาดเมื่อไปถึงแถบคานาโน<br>
สิงที่อาศัยอยู่ในความมืด ที่พวกเราเรียกกันว่า ดเวลเลอร์ นั้น ปรากฏตัวขึ้นมาเมื่อหลายปีก่อน มันเข้าโจมตีชนพื้นเมือง ว่ากันว่ามีคนหลายคนตกเป็นเหยื่อ<br>
จากคำบอกเล่าของชนพื้นเมืองที่ยังเหลือรอดนั้น สิ่งที่ชื่อว่าดเวลเลอร์มีรูปร่างราวกับโครงกระดูกเดินได้ และร้องโหยหวนราวกับเรียกหาอะไรบางอย่างไม่หยุด<br>
ลูคาสนใจเรื่องเล่านั้นมาก จึงมุ่งหน้าตรงไปยังพื้นที่อาศัยของชนพื้นเมือง<br>
นับเป็นเรื่องประหลาดซึ่งแตกต่างจากสัตว์ประหลาดจากน้ำวน หากมองว่าตำนานของชนเผ่าไร้อารยะเป็นเพียงข่าวลือ เรื่องที่พวกเขาเล่าก็ฟังดูตึงเครียดมากเกินไป<br>
เมื่อออกจากป่าแล้วเดินไปตามพื้นที่ร้าง เขาก็มองเห็นหินที่กลายเป็นเนินสูง ตรงปลายเนินนั้นมีเมืองที่พังทลายอยู่<br>
«ที่นี่รึ»<br>
แน่นอนว่าไม่มีผู้ใดอยู่ในซากปรักหักพังนั่น และตอนนี้ยังคงเป็นตอนกลางวัน ยังมีเวลาอยู่ก่อนที่พวกสัตว์ประหลาดจะปรากฏตัว<br>
สัตว์ประหลาดที่อาศัยอยู่ในความมืดนั้น ต่อให้เป็นสัตว์ประหลาดจากน้ำวน เขาก็ไม่กลัว การที่ได้เคยพบและสู้กับสัตว์ประหลาดจากน้ำวนมานับครั้งไม่ถ้วน และมีชีวิตรอดมานั้นเป็นหลักฐานได้อย่างดี<br>
ยิ่งไปกว่านั้น ถึงจะอายุมากขึ้น แต่การที่เขาไม่เคยขาดการฝึกฝนฝีมือดาบเลย ก็ยิ่งทำให้เขามีความมั่นใจมากกว่าสมัยยังหนุ่มแน่นเสียอีก<br>
ระหว่างที่ลูคากำลังท่องไปทั่วซากปรักหักพัง เขาก็พบกับอาคารประหลาดเข้า หน้าตาของมันคล้ายสุสานที่สลักเข้าไปในหน้าผาของเนิน และประตูเปิดค้างเอาไว้<br>
ลูคาค่อยๆ เข้าไปใกล้ปากทางเข้าสุสานนั้น เมื่อเขาเข้าไปสำรวจด้านในโดยก้าวเดินอย่างระวังแล้ว ก็พบกับรอยเท้าที่ต่างกันสองรอย ซึ่งเป็นรอยเท้ามนุษย์ หากดูจากสภาพของซากปรักหักพังแล้ว แสดงให้เห็นอย่างชัดเจนว่ารอยเท้าที่เกิดขึ้นนี่น่าจะเมื่อไม่นานมานี้<br>
«คนตายคืนชีพงั้นรึ...»<br>
เขาพึมพำอยู่คนเดียว ลูคาสำรวจรอบๆ หน้าสุสาน ถึงจะลองตั้งสมาธิใช้ประสาทสัมผัสดู แต่ก็ไม่พบอะไรที่เคลื่อนไหว<br>
ลูคาก้าวขาเดินอย่างระมัดระวัง<br>
ด้านหนึ่งของประตูหินของสุสานนั้นเปิดออกมาทางด้านนอกราวกับหลุดออกไปบานหนึ่ง ทว่า เนื่องจากความกว้างนั้นมีขนาดที่แม้แต่คนเดียวยังลอดเข้าไปไม่ได้ ทำให้ด้านในนั้นยังคงมืด<br>
ลูคาจ้องมองเข้าไปยังด้านใน<br>
ความกว้างของทุกด้านราว 20 อัลเล ภายในนั้นเต็มไปด้วยโครงกระดูกสีขาวที่ทับซ้อนกันจนเป็นภูเขา<br>
โครงกระดูกสีขาวทั้งหมดนั้นเป็นรูปร่างมนุษย์ ทว่าไม่ใช่โครงกระดูกมนุษย์ แต่เป็นชิ้นส่วนของออโตมาตาที่พังแล้ว<br>
โครงสร้างอินทรีย์ที่เรียกว่าผิวหนังสังเคราะห์นั้นฉีกขาดทั้งหมด ทำให้เฟรมสีขาวและสายไฟสีหม่นหมองต่างๆ ทะลักออกมา มีซากของออโตมาตาเช่นนี้กระจายไปทั่ว<br>
ลูคาเข้าไปด้านในอย่างช้าๆ เขาพอจะจินตนาการได้ว่าซากปรักหักพังนี้น่าจะเป็นของตั้งแต่สมัยยุคทอง ถึงเขาจะไม่เคยเห็นออโตมาต้ารูปคน แต่ก็รู้ว่ามีของแบบนั้นอยู่ในประวัติศาสตร์<br>
เมื่อเขามองดูภูเขาซากโครงกระดูกสีขาว ก็พบว่าส่วนมากมีรูปร่างเป็นเด็ก<br>
เมื่อหยิบเอาส่วนหัวกะโหลกขึ้นมา ก็รู้ว่าชิ้นส่วนนั้นเล็กๆ นั้นมีขนาดเท่ากับเด็กอายุราวเจ็ดถึงแปดขวบ ดวงตาสังเคราะห์ยังคงไม่บุบสลาย มีแสงเฉียบคมสะท้อนอยู่ในเบ้าตาที่ไม่มีเปลือกตา<br>
ลูคาปัดฝุ่นออก แล้ววางชิ้นส่วนหัวนั้นกลับไปที่เดิม<br>
ตอนนั้น ร่างกายของลูคารู้สึกถึงแรงลมจากทางด้านหลัง<br>
เขาชักดาบที่เอวและตั้งท่าเตรียมสู้อย่างรวดเร็ว<br>
เสียงเหล็กกระทบกันอย่างแหลมคมสะท้อนก้องไปทั่วสุสาน<br>
ออโตมาตาที่ผิวหนังหลุดลอก พยายามจะฟันเขาเป็นชิ้นๆ ด้วยแขนอันแหลมคม เสียงที่เกิดขึ้นเมื่อครู่คือเสียงของดาบที่ปัดป้องแขนนั้นออกไป<br>
ถึงจะมีพลังยอดเยี่ยม แต่ฝีดาบที่ลับคมของลูคานั้นก็รับไว้ได้แบบเฉียดฉิว<br>
ออโตมาต้าพุ่งถอยไปอย่างรวดเร็ว แล้วก้มตัวลงเอาแขนข้างเดียวยันพื้นตั้งท่า<br>
«จง กับ เอาะไป ซะ»<br>
เสียงประหลาดราวกับเสียงร้องของสัตว์เล็ดอออดออกมาจากซี่ฟันที่ทะลักออกมา<br>
«มะ นุด»<br>
พูดจบก็เหมือนมีอะไรพุ่งเข้ามา ลูคาฟาดดาบปัดสิ่งพุ่งเข้ามาออกไป แล้วเขาก็รู้สึกถึงความเจ็บที่ไหล่ซ้าย<br>
«พลาด!»<br>
ถึงเขาจะเผลอพึมพำออกมาเช่นนั้น แต่ก็จัดท่าเตรียมพร้อมใหม่โดยไม่ประมาท ทว่าออโตมาตาหน้าตาสยองขวัญนั้นได้หายไปแล้ว<br>
เขามองไปรอบๆ แต่ก็ไม่พบอะไร<br>
ตอนที่เชิญหน้ากับเจ้านั่น เขาไม่รู้สึกถึงกลิ่นอายของมนุษย์หรือสิ่งมีชีวิตเลย<br>
นี่ต้องกลายเป็นเรื่องยุ่งแน่ ลูคาคิดเช่นนั้น<br>
การต่อสู้กับเครื่องจักรที่ไร้รังสีฆ่าฟันในสุสานที่ไม่มีทางหนีแบบนี้นั้นเสียเปรียบมาก ยิ่งไปกว่านั้น อาจจะไม่ได้มีเจ้าตัวเมื่อกี้แค่ตัวเดียว เพราะมีรอยเท้าสองแบบ<br>
เมื่อลูคาพิจารณาได้เช่นนั้น เขาก็วิ่งไปยังประตูทางเข้า เมื่อเขารู้สึกว่ามีสิ่งที่เคลื่อนไหวในเงามืดที่อยู่ในสายตาแล้วก็ซัดใส่มันไปหนึ่งทีโดนอัตโนมัติ แล้วพุ่งตัวออกไปด้านนอกสุสาน แสงจ้าภายนอกทำให้ตาของเขาพร่ามัว<br>
เมื่อเขาลุกขึ้นยืนก็รู้สึกเจ็บปวดมากที่ขา การโจมตีครั้งเดียวของเจ้านั้นหั่นน่องซ้ายของเขาเป็นแผลลึก<br>
ลูคาเดินลากขาพยายามออกห่างจากสุสาน<br>
เขาซ่อนตัวตรงกองเศษหินที่อยู่หน้าสุสาน เลือดไหลหยดจากสุสานเป็นทาง<br>
หากเป็นความเร็วของเจ้าตัวนั้นแล้ว ขืนมีแผลที่ขาคงหนีไม่พ้นแน่<br>
ลูคาตระหนักได้ว่าตนจะพ่ายแพ้<br>
เขาทำสมาธิเพื่อให้จิตใจสงบลง ลูคาตัดสินใจ หากมีโอกาสชนะ ก็คือตอนที่มันออกมาโจมตีเขาในที่โล่งแบบนี้ล่ะ<br>
เขาตัดสินใจจะโต้กลับในดาบเดียวแล้วหยิบดาบขึ้นมา แล้วใช้ประสาทสัมผัสเพื่อไม่ให้การเคลื่อนไหวของมันเล็ดลอดสายตาไป<br>
ทว่า ไม่มีสิ่งใดเคลื่อนไหว ราวกับจะเย้ยหยันลูคาที่ตัดสินใจไว้อย่างแน่วแน่<br>
เวลาหลายนาทีกลับรู้สึกราวหลายชั่วโมง แสงจ้าในยามบ่ายและความเงียบของซากปรักหักพังนั้น ทำให้ลูคารู้สึกราวกับการต่อสู้ด้วยชีวิตเมื่อกี้เป็นภาพลวงตา<br>
ทว่า ความเจ็บปวดที่ขาของลูคาเป็นของจริง ลูคานึกขึ้นได้ว่าต้องห้ามเลือด<br>
ลูคาลังเลว่าจะคลายการเตรียมการรับมือการโจมตีดีหรือไม่<br>
ในตอนนั้นเอง เขาก็ได้ยินเสียงดังมาจากเหนือหัว<br>
«ถ้าเป็นตอนกลางวันเจ้าพวกนั้นจะไม่ออกมาหรอก ดูเหมือนว่าตาของมันจะทนแสงตะวันไม่ได้น่ะ»<br>
«ใคร!»<br>
ลูคาร้องขึ้นอย่างตกใจ เมื่อได้ยินเสียงที่ดังขึ้นอย่างไร้วี่แวว<br>
«นักดาบเฒ่า ปล่อยไว้แบบนี้เจ้าจะตายเพราะแผลนั่นนะ»<br>
ชายหนุ่มสวมชุดดำปรากฏตัวขึ้นต่อหน้าลูคา<br>
|<br>
- จบ -<br>","ch33_a.swf","3388_000"
30,1,"ปี 3394 «หนอนแมลง»",1,"เขารู้ว่าตัวเองอยู่ในปราสาทมืดสลัวผ่านสายตาอันพร่ามัว กลิ่นของอากาศในห้องซึ่งปะปนไปด้วยกลิ่นยาจากตัวของเขา เป็นกลิ่นของบ้านเกิดของตัวเอง<br>
หลังจากลืมตาตื่นขึ้นมาได้สักพัก กรุนวัลด์เอาแต่เหม่อมองเพดานด้วยตาที่เหลือเพียงข้างเดียว เพดานที่ไม่ได้เห็นมานาน แต่กลับไม่เคยได้นอนมองนานขนาดนี้มาก่อน<br>
สติที่สับสน เริ่มนึกย้อนไปถึงอดีตในวัยเด็ก<br>
ในความทรงจำของเขา มีเพียงโลกอับๆ และมืดมิดอันโดดเดี่ยวเท่านั้น เป็นโลกที่เขาจิตใจสงบ แม้จะถูกคนอื่นหวาดกลัว หลบหน้า แต่ก็ไม่มีอะไรต้องกังวล<br>
ตอนนั้น เป็นโลกที่มีเพียงเขาคนเดียว โลกที่ห้อมล้อมไปด้วยสิ่งที่เขาต้องการ<br>
|<br>
จู่ๆ กรุนวัลด์ก็อยากจะกรีดร้องดังๆ<br>
แต่ว่ากรามล่างที่ถูกพันไปด้วยผ้าพันแผลของเขา ไม่มีความรู้สึกอีกแล้ว เขาไม่รู้เสียด้วยซ้ำว่าตอนนี้เขาอ้าปากอยู่หรือเปล่า<br>
เขาพึมพำแปลกๆ เสียงเหมือนเป็นฟองอากาศก้องอยู่ในห้อง<br>
ทว่าในห้องไม่มีใครอยู่ ไม่มีอะไรเกิดขึ้นทั้งนั้น<br>
หลังจากนั้น เขาก็เกิดง่วงนอนขึ้นมาอย่างแรง จึงหลับตาลง แล้วผลอยหลับไป<br>
|<br>
โลเฟนสะดุ้งเฮือกเมื่อมีคนมาเคาะประตูห้องในยามวิกาล ไม่มีใครมาที่ห้องวิจัยของโลเฟนได้อยู่แล้ว ยกเว้นคนเพียงคนเดียว<br>
ชายชราเปิดประตูออก ตรงหน้าเขาคือ ราชินีมาร์ลา<br>
แม้จะราชินีจะแก่ตัวไปมากแล้ว แต่ความงามเช่นหญิงสูงศักดิ์ก็ยังคงไม่สร่าง<br>
«ข้ามีเรื่องอยากจะปรึกษา»<br>
«มีเรื่องอะไรขอรับ ท่านมาร์ลา»<br>
โลเฟนทักทายอย่างนอบน้อม<br>
«ข้ามีเรื่องอยากให้ท่านทำเพื่อราชาและเจ้าชาย»<br>
มาร์ลาพูดหลังจากเหลือบมองห้องใต้ดินซึ่งรกรุงรัง<br>
«ช่วยเล่ารายละเอียดให้ข้าฟังได้หรือไม่»<br>
โลเฟนดึงเก้าอี้ออกมา เชิญมาร์ลานั่งลงที่โต๊ะ<br>
«ไม่อยากจะเชื่อเลยว่าท่านจะมาที่นี่ ข้าไม่คิดว่าท่านจะลงมาใต้ดินของปราสาทเสียด้วยซ้ำ»<br>
«อยากฟื้นฝอยหาตะเข็บมากสินะ»<br>
«ก็คงงั้นแหละขอรับ»<br>
โลเฟนหยิบไปป์ขึ้นมา ปกติเขาไม่ได้สูบบ่อยนัก แต่เมื่ออยู่ต่อหน้าคนที่เขาไม่ถูกชะตาแล้ว จึงเกิดอาการอยากสูบขึ้นมา<br>
«ประชุมราชสำนักคราวนี้ จะจัดขึ้นในอีก 3 วันให้หลัง เจ้าจะเข้าร่วมด้วยไหม»<br>
มาร์ลาพูดเข้าเรื่องทันที<br>
«แน่นอน»<br>
«เห็นว่าจะพูดเรื่องอำนาจของราชวงศ์หลังจากนี้»<br>
ในที่สุดพระราชาก็ไม่มีสติอีกแล้ว เจ้าชายก็ตกอยู่สภาพบาดเจ็บหนักก่อนจะได้กลับมา และแม้กรุนวัลด์กลับมาแล้ว แต่ยังไม่มีใครได้พบเลย<br>
«ก็ดูจากสถานการณ์แล้ว คงช่วยไม่ได้ด้วยที่จะเป็นแบบนั้นหรอกขอรับ»<br>
โลเฟนพูดพลางพ่นควันจากไปป์<br>
«ในปราสาทมีแต่คนพูดถึงอาการของเจ้าชาย แล้วได้ฟังเรื่องโรคของราชามาบ้างหรือเปล่า»<br>
«ยังขอรับ ยังไม่ได้ฟังเลย»<br>
«อาจจะอยู่ได้อีกไม่ถึงเดือน...»<br>
«งั้นหรือขอรับ...ฝ่าบาททรงใช้ชีวิตได้อย่างยอดเยี่ยมแล้ว»<br>
โลเฟนหลับตาลง ปล่อยตัวเอนลงไปกับพนักเก้าอี้ โลเฟนกับราชานั้นเป็นมิตรที่รู้ใจกันมาตั้งแต่เด็กๆ<br>
พระเชษฐาขึ้นครองราชย์ได้ไม่ถึง 1 ปีก็สิ้นพระชนม์ หลังจากราชาองค์ปัจจุบันขึ้นครองราชย์ โลเฟนก็คอยสนับสนุนในฐานะที่ปรึกษามาเนิ่นนาน ทั้งเรื่องนโยบายหรือ เหล่าเจ้าชาย ทั้งคู่ก็ปรึกษาหารือกันมาตลอด ทว่าตั้งแต่ราชาตัดสินใจเนรเทศกรุนวัลด์ เขาทั้งคู่ก็เริ่มห่างเหินกันไป<br>
«ลอร์ดไกอุส คงยกเรื่องการมอบกรรมสิทธิ์ขึ้นมาพูด ต่อให้กรุนวัลด์จะยังมีชีวิตอยู่ก็เถอะ»<br>
«หากเป็นเขา ก็น่าจะพูดนะขอรับ»<br>
«หากจะปกป้องประเทศที่กำลังตกอยู่ในความวุ่นวาย ย่อมปล่อยให้บัลลังก์ว่างไม่ได้ เขาคงจะยืนกรานแบบนี้กับพวกขุนนาง»<br>
«อย่างนี้นี่เอง»<br>
«ข้าจึงอยากให้เจ้ายืนยันว่ากรุนวัลด์ยังแข็งแรงดีอยู่หรือไม่»<br>
«แบบไหนหรือขอรับ»<br>
«ข้าอยากให้เจ้าใช้วิชาของเจ้าทำให้เขาลุกขึ้น ทำให้เขาเปล่งเสียงได้ที»<br>
«ราชินี ข้าว่าท่านคงกำลังเข้าใจผิดอยู่ แม้ข้าจะประดิษฐ์อวัยวะเทียมได้ แต่ข้าก็ไม่ใช่หมอ»<br>
«ไม่ได้ เจ้าต้องทำ»<br>
«ปล่อยให้ล้มราชวงศ์ มอบอำนาจให้พวกขุนนางไปก็จะได้สงบสุข»<br>
แม้โลเฟนจะพูดเช่นนั้น ใจจริงของเขาก็ไม่ได้คิดว่าจะสงบสุขเลยแม้แต่น้อย ไม่ว่าขุนนางคนไหนจะขึ้นครองราชย์ ย่อมต้องมีคนไม่พอใจ ความไม่พอใจนั้นย่อมนำมาซึ่งแผนร้ายดั่งคลื่นใต้น้ำจนอาจจะเกิดสงครามภายใน ทำให้ประเทศนี้เข้าสู่กลียุค<br>
โลเฟนตัดสินใจไว้แล้วว่าหากเกิดเรื่องแบบนั้นกับประเทศนี้ขึ้น เขาจะออกจากประเทศนี้แน่นอน<br>
«ตอนนี้ยังไม่ถึงเวลาที่จะทำแบบนั้น ไม่งั้นกรุนวัลด์เองก็คงจะถูกฆ่า»<br>
«ป่านนี้แล้วยังมีความรู้สึกของคนเป็นแม่อีกหรือ»<br>
«ไม่ใช่ ข้าแค่อยากจะปกป้องอำนาจของราชวงศ์เอาไว้»<br>
«นั่นสินะขอรับ ตอนฝ่าบาทถูกเนรเทศท่านก็ไม่ได้ว่าอะไรซักคำ»<br>
อาจจะเป็นวิธีพูดที่ทำร้ายจิตใจ แต่โลเฟนก็ไม่คิดจะเกรงใจแม้แต่น้อย<br>
«ทั้งราชา ทั้งเจ้าชายก็ยังมีชีวิตอยู่ ข้าจะไม่ยอมให้ประชุมเรื่องไร้สาระกันเด็ดขาด»<br>
มาร์ลายืนกรานหนักแน่น เมินเฉยต่อคำพูดแดกดัน<br>
«คิดจะประจานฝ่าบาทหรือไงขอรับ»<br>
«เปล่า แค่ยืนยันอย่างหนักแน่นว่ากรุนวัลด์ยังมีชีวิตอยู่ก็พอแล้ว เจ้าคือคนที่เข้าใจกรุนวัลด์ เป็นเพื่อนของเขาไม่ใช่หรือ»<br>
โลเฟนเข้าใจความคิดของราชินีแล้ว ความมุ่งมั่นของเธออยู่ที่การรักษาอำนาจของตัวเองในฐานะราชวงศ์<br>
«ข้าไม่รู้ว่าฝ่าบาทจะคิดอย่างไร แต่ข้าต้องการให้ฝ่าบาทยอมรับความจริงบ้าง»<br>
«แค่คิดอยากจะปกป้องอำนาจของเขาไว้ก็พอแล้ว»<br>
«อำนาจหรือขอรับ... เข้าใจแล้ว ข้าจะลองดู แต่ข้าไม่มีอะไรมายืนยันว่าจะเป็นไปตามที่ท่านต้องการนะขอรับ»<br>
เขายอมให้กับความมุ่งมั่นของมาร์ลาแล้ว<br>
«ฝากด้วยนะ โลเฟน»<br>
มาร์ลาจากห้องใต้ดินไป เหลือเพียงกลิ่นน้ำหอมซึ่งไม่เข้ากับห้องใต้ดินลอยคลุ้งอยู่<br>
|<br>
โลเฟนอุ้มกรุมวัลด์มาที่ห้องใต้ดิน เพื่อเริ่มการรักษาโดยไม่รอช้า<br>
ร่างกายของกรุนวัลด์บอบช้ำอย่างหนัก เขาเสียแขนขาทั้งสองข้าง รวมทั้งตาขวาและขากรรไกรล่างด้วย ร่างหนุ่มแน่นที่เคยได้รับการสรรเสริญถึงความแข็งแกร่งนั้น แหลกสลายอย่างน่าสังเวช<br>
โลเฟนติดเครื่องประหลาดเขากับหัวของกรุนวัลด์ เพื่อให้สื่อสารกันได้ง่าย โลเฟนเช็คดูว่าสมองได้รับการกระทบกระเทือนไปมากหรือเปล่า<br>
«ได้ยินไหม ฝ่าบาท»<br>
เสียงครวญครางพึมพำดังขึ้นพร้อมกับรูปร่างและสีบนหน้าจอเครื่องจักรที่โลเฟนกำลังมองอยู่<br>
«เข้าใจแล้ว แม้จะดูน่าเวทนา แต่นี่ก็เป็นชะตากรรมของท่าน»<br>
โลเฟนอธิบายวิธีการรักษาที่กำลังจะลงมือกำลังเขา<br>
«เข้าใจไหมขอรับ»<br>
แสงประหลอดเรืองรองขึ้นมาบนหน้าจอ เมื่อโลเฟนเห็น เขาก็แสดงสีหน้าลำบากใจขึ้นมาครู่หนึ่ง<br>
«...นั่นคือความปรารถนาของฝ่าบาทหรือ งั้นก็ดี ข้าขอรับใช้ราชวงศ์เป็นครั้งสุดท้าย»<br>
โลเฟนกล่าวอย่างเยือกเย็น<br>
«ตามพระบัญชาของ»<br>
โลเฟนพึมพา แล้วหยิบแว่นสายตาขึ้นมาใส่ จากนั้นจึงลงมือ<br>
หลังจากทำงานหามรุ่งหามค่ำมาตลอดสองวัน การรักษากรุนวัลด์ของโลเฟนก็เสร็จสิ้น<br>
|<br>
ในห้องมุข เหล่าข้าราชบริพารมารวมกันเพื่อรอฟังประชุม พวกเขาไม่อาจปิดความตกใจได้เมื่อได้ยินว่าเจ้าชายจะเข้าร่วมประชุมราชสำนักด้วย<br>
เมื่อเหล่าข้าราชบริพารเข้ามาในท้องพระโรง เจ้าชายก็ประทับอยู่บนบัลลังก์เป็นที่เรียบร้อยแล้ว<br>
เจ้าชายสวมฮู้ดบังหน้า รวมทั้งยังใส่หน้ากากเผยให้เห็นดวงตาเพียงข้างเดียว แขนทั้งสองข้างสวมเกราะของราชวงศ์ประทับด้วยโลหะแกะสลัก แม้ในชั่วแวบแรกอาจจะดูน่าสงสัย แต่สีของนัยน์ตาดวงนั้น คือของกรุนวัลด์ไม่ผิดแน่<br>
เหล่าขุนนางต่างพากันกล่าวสรรเสริญกรุนวัลด์ พร้อมกับจดจ้องอย่างหวาดระแวงเจ้าชายที่มีสภาพน่าสงสัย<br>
เมื่อทุกคนนั่งที่กันครบ เวลาก็ผ่านไปอย่างเงียบเชียบจนน่าแปลกใจ<br>
จนไกอุสทนไม่ไหว พูดโพล่งขึ้นมาคนแรก<br>
«การที่ฝ่าบาทกลับมาอย่างปลอดภัย แถมยังไร้รอยแผลเช่นนี้ เหล่าราษฎร์ต้องยินดีเป็นอย่างยิ่งแล้วก็...»<br>
กรุนวัลด์ขยับแขนเหล็กอย่างติดๆ ขัดๆ เมื่อไกอุสพูด<br>
เขายื่นกระดาษที่วางอยู่บนโต๊ะให้ไกอุส<br>
ไกอุสรับกระดาษไปแล้วอ่านออกเสียง<br>
«ข้ากลับมาจากดินแดนแห่งความตาย ข้าอยากจะแบ่งปันสิ่งที่ข้าได้มากับทุกคน อยากให้ขุนนางทุกคนลองลิ้มรสชาตินั้นดู»<br>
ไกอุสอ่านพลางคิดคำนวนแผนการจึงอ่านอย่างไม่ปะติดปะต่อ<br>
เมื่อไกอุสอ่านจบ ในเวลาเดียวกัน กรุนวัลด์ก็ยิงกระสุนที่ใส่ไว้ในแขนสองข้างใส่ขุนนางที่นั่งเรียงรายทั้งด้านซ้ายขวาทีละคน ภายในห้องเต็มไปด้วยเสียงระเบิด เขม่าควัน และละอองเลือด แม้จะยิงไม่โดนไกอุสซึ่งนั่งขนานกับเขาพอดี แต่เศษเนื้อจากขุนนางคนอื่นก็กระเด็นเข้าที่หน้าของเขา<br>
«บ้าไปแล้วเหรอ! ฝ่าบาท!»<br>
เมื่อไกอุสตะโกนขึ้น กรุนวัลด์ก็หัวเราะด้วยเสียงที่สร้างจากเครื่องจักร<br>
แต่ทว่ามันกลับมีแต่เสียงทุ้มต่ำ เหมือนฟองอะไรบางอย่างกำลังเดือดจากในนรกอ่างก้องกังวาน<br>
หลังจากนั้นเขาก็ใช้ใบมีดที่ใส่ไว้ในแขนเสียบคางของไกอุสเจาะทะลุกะโหลกศีรษะ<br>
ท่ามกลางขุนนางทั้งหมดยังเหลืออีก 4 คนที่ยังรอดชีวิต ทุกคนพยายามจะหนีจากกรุนวัลด์ทั้งที่ยังสับสน กรุนวัลด์ไม่คิดจะปล่อยให้หนีจึงลุกขึ้นยืน แต่ว่าขาเทียมยาวตั้งแต่หัวเข่าลงไปนั้นทำงานได้ไม่มีประสิทธิภาพ เขาจึงล้มลงกับพื้น แต่เขาก็ใช้หัวเข่ากับแขน คลานไล่คนที่หนีไปทั้งๆ แบบนั้น เขาใช้ใบมีดในแขนเทียมต่างไม้เท้ายันตัวลุกขึ้น และฟันกลางหลังคนที่หนีไปทั้ง 4 คน<br>
ในท้องพระโรงซึ่งกลายเป็นทะเลเลือด กรุนวัลด์แกว่งแขนขาซึ่งบิดราวกับน็อตอย่างน่ากลัว แล้วหัวเราะ หัวเราะตัวสั่นงอราวกับเด็กๆ เวลาแกล้งใครสำเร็จ<br>
|<br>
กรุนวัลด์ถูกทหารยามจับกุม เขาถูกถอดแขนขาออก แล้วขังไว้ในห้องของตัวเอง เหตุร้ายในครั้งนี้ยังไม่ได้ป่าวประกาศออกไปนอกปราสาท แต่ว่าโลเฟนก็ไม่อยู่ในปราสาทอีกแล้ว<br>
ความวุ่นวายเกินกว่าจะคาดเดากำลังจะเข้าจู่โจมประเทศนี้ มาร์ลารู้เรื่องนี้ดีแล้ว<br>
«ทำไม ถึงทำแบบนั้น»<br>
กรุนวัลด์ถูกพันด้วยผ้าแผลโชกเลือดจางๆ เขาโดนจับให้นอนอยู่บนเตียงที่มีกรงล้อมรอบ<br>
กรุนวัลด์ไม่ตอบ ราวกับกำลังหลับอยู่<br>
«ทำไม...ทั้งราชา ทั้งฉัน ทำไมต้องมาเจอเรื่องอะไรแบบนี้ด้วย»<br>
มาร์ลาร้องไห้<br>
«ความภักดีต่อราชวงศ์ ประวัติศาสตร์อันรุ่งเรือง ทั้งหมดพังไม่เป็นท่าเพราะเจ้าคนเดียว»<br>
เสียงพึมพำสะก้องเบาๆ ในห้อง<br>
«ฉันหรือราชาทำอะไรผิด เจ้าต้องการอะไรกันแน่»<br>
เมื่อเหลือบไปมองเห็นกรุนวัลด์ลืมตาอยู่ มาร์ลารู้สึกเหมือนนัยต์ตานั้นกำลังหัวเราะ ไม่สิ กำลังหัวเราะอยู่ชัดๆ<br>
|<br>
มาร์ลาชักมีดสั้นปลายเล็กแหลมที่ซ่อนไว้ตรงหน้าอกออกมา แล้วแทงลงไปที่หน้าอกของเจ้าชาย<br>
กรุนวัลด์บิดตัวอย่างทรมานราวกับหนอนแมลง จุดสีแดงปรากฏขึ้นบนผ้าพันแผลทั่วร่าง แผ่ขยายออกไปราวกับดอกไม้เบ่งบาน<br>
ใบหน้าและมือของราชินี ย้อมไปด้วยเลือดแดงฉาน<br>
เลือดของกรุนวัลด์ไหลเจิ่งบนเตียงเอ่อล้นไหลลงนองพื้น<br>
|<br>
- จบ -<br>","ch03_e.swf","3394_013"
257,1,"ปี 3372 «เครื่องจักรกลอัตโนมัติ»",1,"วอลเคนออกจากโรงพยาบาลของแดน แม้แดนจะตายไปแล้ว แต่วอลเคนก็ยังทำงานอยู่ที่โรงพยาบาลต่อ ทว่า ผู้คนก็เอาแต่ถอยห่างจากชายไม่รู้หัวนอนปลายเท้าที่มีพลังประหลาด จึงอาจพูดได้ว่ามีแค่แดนคนเดียวเท่านั้นที่ไว้ใจเขา ซึ่งก็เป็นเรื่องธรรมดา วอลเคนจัดการซากของออโตมาตา แล้วเอาเฉพาะอุปกรณ์และเอกสารสำคัญติดตัวออกจากโรงพยาบาลไป<br>
ตั้งแต่เขาออกเดินทาง «ความฝัน» ก็กัดกินหัวใจเขามากขึ้นเรื่อยๆ ความทรงจำที่ขาดหายนั้น ถูกเติมเต็มด้วยภาพลักษณ์ที่บิดเบี้ยวไม่แน่นอน<br>
หากไม่ออกตามหาว่าตนเองเป็นใครแล้ว ก็จะเริ่มต้นอะไรไม่ได้ วอลเคนคิดเช่นนั้น มีเพียงความเสน่หาที่มีต่อออโตมาตาและความทรงจำครึ่งๆ กลางๆ ที่หลงเหลืออยู่กับตน<br>
|<br>
ระหว่างที่เขากำลังเดินทางไปอย่างไร้จุดหมาย เขาก็พบกับกลุ่มคนที่ขี่ออโตมาตารูปม้า เขาเพิ่งเคยเห็นออโตมาตาที่ทำงานได้จริงๆ เป็นครั้งแรก ตัวอักษรที่ติดอยู่นั้นบ่งบอกว่าเป็นกองทัพอัศวินแห่งจักรวรรดิแกรนเดเลเนีย ดูเหมือนจะมาติดตามอารักขาทูต<br>
จักรวรรดิยังคงหลงเหลือออโตมาตาอยู่ หรือเอ็นจิเนียร์สร้างออโตมาตาใหม่ขึ้นมากันแน่ วอลเคนรวบรวมข้อมูลพลางมุ่งหน้าไปยังเขตแดนทางเหนือของจักรวรรดิ<br>
|<br>
วอลเคนมาถึงเมืองคัมเบรที่ตั้งอยู่ชายแดนทางใต้ของจักรวรรดิ ทว่า วอลเคนที่เป็นเพียงแค่คนพเนจรนั้นไม่สามารถเข้าเมืองของจักรวรรดิได้ กลุ่มเมืองที่ห้อมล้อมด้วยพื้นที่ร้างนั้นมีกำแพงป้องกันสูง ผู้ไม่ได้รับอนุญาตจะเข้าเมืองไม่ได้<br>
ทว่า เมืองหน้าด่านที่อยู่ใกล้เมืองใหญ่โรเธนเบิร์กนี้เป็นแหล่งค้าขายที่มีชื่อเสียง เพราะฉะนั้น นอกกำแพงเมืองจึงมีพวกสตรอมไรเดอร์ที่เข้ามาทำการค้าขายและพ่อค้า รวมทั้งสลัมของพวกผู้อพยพ วอลเคนจึงแวะเข้าไปที่นั่น<br>
หากเกิดภัยคุกคามจากน้ำวนแล้ว นอกกำแพงเมืองนั่นคงถูกเป่าทิ้งไปทั้งหมด ถึงจะอย่างนั้น ผู้คนก็ยังคงมารวมตัวกันตั้งรกราก ช่วยกันประคับประคองมีชีวิตกันต่อไป ที่แบบนั้นนับเป็นที่ที่ผู้ไม่มีอดีตอย่างวอลเคนใช้ชีวิตอยู่ได้ง่าย<br>
เมื่อประตูปราสาทที่สร้างขึ้นด้านนอกกำแพงเมืองเปิดออก กองทัพอัศวินที่ขี่ออโตมาตารูปม้าก็ออกมา<br>
ภาพนั้นคือสัญลักษณ์แห่งอำนาจของจักรวรรดิที่ภาคภูมิใจว่ามีอาณาเขตที่ใหญ่ที่สุดบนพื้นพิภพที่ยุ่งเหยิงนี้<br>
|<br>
ปกติแล้วจะไม่ค่อยเห็นกองทัพอัศวินกันเสียเท่าไหร่ แต่วันหนึ่ง วอลเคนพบกับผู้ชายกำลังซ่อมออโตมาตารูปม้าที่ไม่ขยับเขยื้อนอยู่ใกล้กับสลัม<br>
ออโตมาตาเป็นเครื่องจักรที่สะดวกสบายและละเอียดอ่อน แต่ก็แน่นอนว่าหากไม่ซ่อมบำรุงกันแล้วล่ะก็คงไม่อาจขยับไปได้ตลอด ชายคนนั้นใส่รหัสสำหรับทดสอบในแผงควบคุมที่คอของออโตมาตารูปม้า พลางทดสอบการทำงาน<br>
หลังจากมองดูชายคนนั้นทำไปได้สักพัก วอลเคนก็ส่งเสียงทัก<br>
«ได้ดูหรือยังครับว่าถ่านเก็บไฟในหัวขับวาล์วมันเสื่อมหรือเปล่า?»<br>
«อะไรของนายน่ะ?»<br>
«ออโตมาต้าบนพื้นพิภพนี่ค่อนข้างหายากนะครับ»<br>
ชายคนนั้นชื่อแกรนท์<br>
«ดูท่าทางนายจะเป็นเอ็นจิเนียร์สินะ ลงมาตั้งแต่เมื่อไหร่น่ะ?»<br>
แกรนท์พูดพลางทำงานต่อไป<br>
«เปล่าครับ ผมไม่เคยอยู่ที่แพนเดโมเนียมหรอก»<br>
วอลเคนอธิบาย<br>
«โฮ่ ถ้างั้น ทำไมถึงได้รู้เรื่องออโตมาตาล่ะ?»<br>
«ผมไม่มีความทรงจำเรื่องอดีต แต่ทำไมถึงมีความรู้ด้านออโตมาตาก็ไม่รู้»<br>
«ข้ออ้างตลกดีนะ เอาเถอะ ก็เข้าใจอยู่นะว่าเอ็นจิเนียร์ที่ลงมาจากข้างบนนั่นต้องปิดบังอดีตตัวเอง»<br>
«ผมเคยเห็นออโตมาตารูปม้าหลายตัวอยู่นะ ออโตมาตาแบบอื่นก็มีอยู่บนพื้นพิภพเหรอครับ»<br>
«เพราะผู้นำคนใหม่เปลี่ยนนโยบายน่ะสิ เจ้านั่นน่ะเริ่มให้เอ็นจิเนียร์มาประจำการบนพื้นพิภพแล้ว พร้อมๆ กับการผลิตออโตมาตาไว้ใช้งานกับขายให้พวกประเทศบนพื้นพิภพด้วยล่ะนะ»<br>
«เปลี่ยนผู้นำแล้วเหรอครับ? ผู้นำตอนนี้ก็คือ...»<br>
แกรนท์คิดว่าวอลเคนคือเอ็นจิเนียร์ที่ลงมายังพื้นพิภพ วอลเคนจึงคิดว่าให้เขาคิดไปแบบนั้นดีกว่า แล้วชวนคุยหัวข้อเดียวกัน<br>
«นักวิจัยโดนจับแล้วก็ฆ่าตายไปหลายคนแล้ว ตอนนี้จะหนีลงมาบนพื้นมันก็ยาก»<br>
«จะทำให้ออโตมาตาล้นโลกเหมือนเมื่อสมัยก่อนหรือไง?»<br>
«ไม่หรอก วิทยาการก็สูญหายไปตั้งมาก ออโตมาตารูปคนน่ะยังไม่เคยมีเลยสักครั้ง»<br>
«ไม่มีออโตมาตารูปคน...»<br>
«เพราะวิทยาการหายไปมากในความยุ่งเหยงสมัยที่เพิ่งสร้างแพนเดโมเนียมน่ะ ก็มีบ้างที่เอ็นจิเนียร์จะลงมาบนพื้นเพื่อตามหาความรู้ที่หายไป พวกนั้นน่ะคัดลอกสำเนาความรู้พวกนั้นแล้วเรียกว่า <โคเด็กซ์>»<br>
«โคเด็กซ์เหรอ...»<br>
«ฉันจะไม่ยุ่งเรื่องอดีตของนาย แต่จะลองทำงานเป็นนักวิทยาการออโตมาตาที่เมืองนี้ดูไหมล่ะ? มีพวกอดีตเอ็นจิเนียร์แบบนายอยู่หลายคนเลยล่ะ»<br>
«ถ้าเข้าไปยุ่งกับคนหมู่มากมักจะมีปัญหาอยู่เรื่อย ผมขอทำงานคนเดียวดีกว่า»<br>
«งั้นเหรอ น่าเสียดายแต่ก็ช่วยไม่ได้นะ แต่ระวังตัวให้ดีล่ะ เรดเกรฟมีเครือข่ายกว้างไกลนะ»<br>
«เข้าใจแล้ว ขอบคุณมาก»<br>
วิทยาการออโตมาตารูปคนที่ตนเองหวังนั้น ยังคงมีอยู่ที่ไหนสักแห่ง วอลเคนมั่นใจเช่นนั้น<br>
|<br>
วอลเคนใช้ชีวิตเป็นหมอในสลัมชายแดนจักรวรรดิ แล้วเริ่มสะสมซากของออโตมาตา<br>
เขารู้แล้วว่ามีออโตมาตาที่ยังขยับได้อยู่ และได้พบกับแกรนท์ที่เป็นช่างซ่อมบำรุงในจักรวรรดิเป็นครั้งคราว<br>
เขาแลกเปลี่ยนข้อมูลกับแกรนท์จนได้ความรู้ใหม่มากมาย ที่สำคัญที่สุดคือเขาได้แบตเตอรี่เคโอเซียมที่เป็นต้นกำเนิดพลังงานมาไว้ในครอบครอง เป็นชิ้นส่วนที่ซ่อมได้ยากมากที่สุดในบรรดาซากออโตมาตาทั้งหมด<br>
ถึงแม้จะเหมือนของเล่น แต่ออโตมาตาที่ขยับได้ก็ค่อยๆ เพิ่มขึ้นเรื่อยๆ เขาเริ่มขายออโตมาตาเป็นสัตว์เลี้ยงให้กับพวกคนรวยในจักรวรรดิ และนำมาใช้ประทังชีวิตได้<br>
|<br>
«นี่คืองานแสดงออโตมาตาประหลาด และออโตมาตาสมัยยุคทองนะ เข้ามาดูกันให้ได้ล่ะ»<br>
วันหนึ่ง เขาได้ยินเสียงป่าวประกาศดังมากจากลานกว้างใกล้กับตลาดของสลัม ข้างหน้าเต็นท์ที่ทาสีแดงเข้มกับสีขาวมอซอ มีผู้ชายแต่งชุดตัวตลกคนหนึ่งกำลังเรียกคน<br>
«นอกจากตุ๊กตาพูดได้แล้ว ยังมีชายแข็งแกร่งผิดมนุษย์ผู้ใช้ไพ่ แถมยังมีสัตว์ที่ฝึกสอนแล้วด้วยนะ»<br>
ผู้คนเริ่มมาชุมนุมกับที่เต็นท์เก่าๆ นั่น บนโปสเตอร์สีสันฉูดฉาดมีรูปตุ๊กตาข้อต่อกลมวาดไว้อย่างมีชีวิตชีวา<br>
รอบๆ นั้นมีเด็กอยู่มากมาย วอลเคนที่พยายามเข้าไปซื้อตั๋วมุ่งไปที่เต็นท์สีแดง เมื่อเดินปนเปไปกับพวกเด็กๆ เข้าไปในเต็นท์ ก็เห็นเหล่าตุ๊กตาประดับตกแต่งอยู่ พวกนั้นเป็นเพียงของเล่นที่ทำขึ้นมาจากแผ่นเหล็กถูกๆ ขยับได้ด้วยการควบคุมลมที่อัดเข้าไปเท่านั้น<br>
ถึงจะเป็นแค่เศษขยะหลอกเด็ก แต่ผู้ชมตัวน้อยต่างก็พากันส่งเสียงร้องดีใจดูตุ๊กตาพวกนั้น<br>
วอลเคนหัวเราะแห้งๆ ในความน่าสงสารของตัวเองที่เผลอคาดหวังอะไรอยู่นิดๆ<br>
บรรยากาศของละครสัตว์นั้น ได้ดึงเอาตัวตนของเขาออกมาพร้อมกับให้ความรู้สึกคิดถึงขึ้นมาอย่างน่าประหลาด<br>
เมื่อออกจากเต็นท์สีแดงกลับเข้าสู่โลกตามปกติ ในใจของวอลเคนนั้นยังคงหลงเหลือความรู้สึกหวนคำนึงอย่างรุนแรง<br>
|<br>
«ได้ยินมาว่าที่นี่ซ่อมออโตมาตาด้วยเหรอ?»<br>
มีผู้หญิงเข้ามาหาวอลเคนขณะที่เขากำลังทำงานอยู่ในเวิร์คชอป<br>
«ก็อย่างที่เห็น ว่าเป็นเวิร์คชอปออโตมาต้าน่ะครับ»<br>
ปกติแล้วจะไม่ค่อยมีคนเข้ามาในเวิร์คชอปของวอลเคนที่อยู่นอกสลัมสักเท่าไหร่ งานชิ้นใหญ่ก็มีแกรนท์เป็นคนกลางให้ ที่นี่เป็นอาคารที่ไร้ชีวิตชีวา แถมยังมีซากออโตมาตาดูไม่น่าอภิรมย์วางกองอยู่ เป็นภาพที่ดูประหลาด<br>
«มีธุระอะไรงั้นเหรอครับ?»<br>
«ออโตมาตาที่เธอทำให้ขยับได้อีกครั้งกำลังเป็นที่นิยมในหมู่พวกเราเลยนะ»<br>
ท่าทางของผู้หญิงที่พูดนั้น ต่างกับคนในสลัมอย่างสิ้นเชิง วอลเคนเองก็เพิ่งจะเคยเห็นชุดที่ทำมาจากผ้าเนื้อดี ด้านหลังผู้หญิงคนนั้นมีผู้ชายสวมชุดสูทราคาแพงยืนอยู่<br>
«มาจากที่ไหนกันเหรอครับ?»<br>
วอลเคนเตรียมตัวไว้เล็กน้อยว่า ถ้าไม่น่ารำคาญก็คงดี<br>
«จากโรเธนเบิร์กน่ะ ฉันคาดหวังในฝีมือเธออยู่นะ อยากให้ช่วยดูอะไรให้หน่อย»<br>
พอผู้หญิงใส่ชุดเดรสพูดจบ ก็ส่งสัญญาณให้กับผู้ชายชุดสูทที่ติดตามมาด้วย ทันใดนั้น ผู้ชายท่าทางสง่างามก็ถือห่อใหญ่ห่อหนึ่งเข้ามา<br>
«เป็นของตกทอดในตระกูลของฉันมาตั้งแต่สมัยก่อนน่ะ เธอทำให้มันขยับได้ไหม?»<br>
เมื่อเขาเอาห่อนั้นวางลงกับโต๊ะแล้วแกะออกดู ก็พบว่าเป็นออโตมาตารูปคน ทั้งแขนขาก็ยังอยู่ครบ สภาพยังคงดีเยี่ยม อยู่ในท่านอนกอดเข่าทั้งสองข้าง<br>
«ไม่เคยเห็นของสภาพดีขนาดนี้มาก่อนเลยนะ...»<br>
วอลเคนถึงกับซ่อนอาการตกใจเอาไว้ไม่ได้<br>
«ดีใจที่เธอสนใจนะ ฉันจะจ่ายให้เท่าไหร่ก็ได้ แค่อยากให้มันขยับน่ะ»<br>
«เข้าใจแล้ว จะลองดู»<br>
และแล้ว วอลเคนก็ละสายตาจากออโตมาตานั้นไม่ได้เลย<br>
«ฉันชื่อเบียกิตเต้ เอลแสตนด์ รายละเอียดให้ถามคนคนนี้เอานะ»<br>
พูดจบ ผู้หญิงชื่อเบียกิตเต้ก็ทิ้งชายคนที่มาด้วยไว้แล้วเดินออกไป วอลเคนรับตุ๊กตาปริศนาจากหญิงสาวประหลาดคนนี้โดยไม่ปริปาก เขาถูกความตื่นเต้นที่จะได้ลองวิจัยวัตถุดิบที่หาได้ยากยิ่งแบบนี้เข้าครอบงำเสียแล้ว<br>
|<br>
วอลเคนง่วนอยู่กับการตรวจสอบออโตมาตาที่ได้รับมาจากเบียกิตเต้โดยทันที ออโตมาตาที่เสียเนื้อหนังไปเผยให้เห็นแกนกระดูกสีขาวหมอง เมื่อเขาลองทดสอบออโตมาตาก็พบกับเรื่องแปลก หลังที่เขาคิดว่าถูกทำให้โค้งงอเนื่องจากการขนย้ายนั้น กลับเป็นสิ่งที่ถูกทำไว้ให้งอตั้งแต่แรกเริ่ม<br>
วอลเคนมองดูข้อมูลสามมิติที่ฟื้นฟูขึ้นมาใหม่ดู ในนั้นมีภาพของชายรูปร่างประหลาดอยู่<br>
«แปลกนะ»<br>
ออโตมาตานั้นสามารถตอบสนองความฝันของมนุษย์ได้ ซึ่งหมายความว่าสามารถสร้างขึ้นมาได้ทุกรูปแบบ จะมีแขนกี่ข้างก็ได้ หรือจะสร้างไคมีร่าให้ออกมาประหลาดแค่ไหนก็ได้ ทว่า รูปร่างประหลาดที่ชวนให้รู้สึกหดหู่นั้นทำให้วอลเคนรู้สึกกระสับกระส่าย<br>
|<br>
เครื่องกลในร่างกายและรูปร่างนั้นใช้เวลาไม่นานก็คงกลับเป็นอย่างเดิม การจะทำให้ความรู้สึกของวัตถุนั้นใกล้เคียงมนุษย์ได้แค่ไหนก็เป็นสิ่งที่ท้าทาย เขาคาดว่าหากเป็นประสบการณ์ที่สั่งสมมาจนถึงตอนนี้ก็ไม่น่าจะมีปัญหา<br>
ที่เสียหายก็คือสมอง ฮาร์ดแวร์นั้นต่อให้เวลาผ่านไปเท่าไหร่แต่ก็ยังคงใช้ได้อยู่ ถึงจะใช้ไม่ได้ แต่ก็ยังทำให้กลไกทำงานได้จากร่องรอยที่มี ทว่า ซอฟต์แวร์ที่เก็บรักษาด้วยไฟฟ้านั้นไม่ใช่ และออโตมาตาตัวนี้ก็สูญเสียซอฟต์แวร์ส่วนใหญ่ไปเกือบหมด<br>
จากประสบการณ์แล้ว วอลเคน «คงจะ» ต้องสร้างมันขึ้นมาใหม่จากหนึ่ง วอลเคนเจอปัญหาใหญ่ว่าออโตมาตารูปคนท่าทางประหลาดนี้มีกลไกอะไรบ้าง<br>
วอลเคนที่คิดใหม่ว่าต่อให้กังวลไปก็ไม่ช่วยอะไรนั้น ก็หยิบชิ้นส่วนกะโหลกขึ้นมา แล้วเริ่มตรวจสอบกลไกทีละชิ้นๆ เพื่อให้มันขยับได้ขึ้นมา เขาตรวจสอบหน่วยวิเคราะห์ความหมาย, หน่วยควบคุม, หน่วยด้านภาษา และส่วนที่ใช้สังเคราะห์เสียงแล้วประกอบเข้าด้วยกันใหม่<br>
ระหว่างการตรวจสอบนั้น เขาก็พบว่าซอฟต์แวร์ที่คิดว่าได้สูญหายไปแล้วยังคงเหลืออยู่ค่อนข้างมาก ออโตมาตาตัวนี้น่าจะถูกเก็บรักษาไว้อย่างดี วอลเคนทำงานต่อด้วยความระมัดระวัง แล้วประกอบส่วนหัวจนเสร็จ<br>
|<br>
ใกล้จะเข้าใกล้ขั้นตอนทดสอบแล้ว เขาสร้างลูกนัยน์ตาและใบหูใหม่, อุปกรณ์การฟังภายนอกและอุปกรณ์ออกแรงขึ้นมา และเขายังต่ออุปกรณ์ออกเสียงจากด้านนอกตัวด้วย<br>
วอลเคนกดปุ่มที่แผงควบคุมอย่างตื่นเต้น หลังได้ยินเสียงซ่ารบกวนจากสปีกเกอร์ที่ชวนให้ระคายโสตประสาท ก็มีบันทึกของลำดับการเดินเครื่องปรากฏขึ้นมาเรื่อยๆ สักพักหนึ่ง บันทึกที่ปรากฏก็เริ่มช้าลง ที่แสดงอยู่ตอนนี้ก็มีแค่หน้าจอสถานะซอฟต์แวร์ที่ถูกอัพเดทเป็นระยะๆ เท่านั้น<br>
ทว่า นัยน์ตาของมันไม่ขยับ จากท่าทางภายนอก ไม่มีอะไรบ่งชี้ได้ว่าออโตมาตาตัวนี้จะทำงานได้เลย<br>
«ไม่ไหวจริงๆ เหรอเนี่ย...»<br>
วอลเคนพึมพำ แล้วจะเอื้อมมือไปแตะสวิตช์จ่ายไฟนอก<br>
ทันใดนั้น นัยน์ตาของออโตมาตาประหลาดก็ขยับ แล้วเริ่มจ้องมองวอลเคน<br>
«ขยับแล้วเหรอ!?»<br>
«ไม่เจอกันนานเลยนะ ท่านมีอาอยู่ไหนน่ะ? ถ้าเป็นตอนนี้ต้องทันแน่»<br>
วอลเคนมองออโตมาตาที่มีแต่หัวเริ่มพึมพำอะไรไม่เข้าใจความหมาย จนลืมกระทั่งกระพริบตาและหายใจ<br>
|<br>
- จบ -<br>","ch26_b.swf","3372_001"
80,1,"ปี 3395 «เผชิญหน้า»",1,"มิเลียนกับอาร์ชิบัลท์ยืนประจันหน้ากัน<br>
ณ มุมหนึ่งของเมืองซึ่งไร้แววผู้คน บรรยากาศคุกรุ่นระหว่างคนสองคน แต่กลับดูเข้ากันได้ดีอย่างน่าประหลาด<br>
«รอสโซ่กับยัยผู้หญิงตายไปแล้ว ตอนนี้ขอฟังคำแก้ตัวของแกหน่อยแล้วกัน»<br>
อาร์ชิบัลท์พูดขึ้นโดยไม่ลดปืนลง<br>
«คำแก้ตัวเหรอ...บอกไปแล้วจะยกโทษให้ฉันรึไง»<br>
ขวานยักษ์ที่ชายแขนด้วนมิเลียนถืออยู่ไม่สั่นไหวแม้แต่น้อย<br>
«ไม่รู้สิ แต่มันก็แลกมาด้วยชีวิตของพวกคนหนุ่มสาว เพราะงั้นจะลองเดิมพันกับความปราณีของฉันหน่อยก็ได้นะ»<br>
อาร์ชิบัลท์กดปีกหมวกลงเพื่อปิดบังสีหน้า<br>
«ปล่อยฉันไปไม่ได้รึไง ฉันลงทุนขายกองทัพมาแล้ว แค่แก...»<br>
«ฉันไม่ได้อยากฟังคำตัดพ้อของแก ฉันยังมีศีลธรรม ไม่เหมือนกับแก»<br>
|<br>
อาร์ชิบัลท์นึกถึงตอนที่จากกับพาลันไทน์<br>
«ไอ้เรื่องต่อรองกับแกอะไรนั่น จะเป็นยังไงฉันไม่สนแล้ว...»<br>
อาร์ชิบัลท์จ้องมองพาลันไทน์ผู้แตกต่างจากเดิมราวกับเป็นคนละคน<br>
หลังหลอกใช้เลออนให้ขโมยยาจากพวกเอนจิเนียร์มาได้ เขาได้นำยานั้นมาต่อรองกับพาลันไทน์โดยตรง แม้จะเป็นการเดิมพันที่ต้องลุ้นว่าจะออกหัวหรือก้อย แต่เขาก็ต้องลองเสี่ยงดู พาลันไทน์คือผู้นำของประเทศหนึ่ง แต่กลับยอมมาเจรจาต่อรองกับเขาซึ่งไม่มีอำนาจอะไร จึงค่อนข้างผิดคาด<br>
ทั้งสองหารือกันในโรงแรมโทรมๆ แห่งหนึ่ง<br>
«ไม่ต้องฝืนทำเป็นเข้มแข็งหรอกน่า อย่างนาย ถ้าไม่มียานี่ ก็ใช้พลังไม่ได้แล้ว»<br>
ชายผู้เป็นเจ้าผู้พิทักษ์ผู้ปกครองอิมเพอร์โรเดียชราขึ้นมาก ทั้งยังผอมแห้ง ผมบนศีรษะก็ร่วงโรยแทบไม่เหลือ ดูราวกับผีตายซาก<br>
«ยานั่น ไม่ต้องใช้แล้ว... ฉันแค่อยากพบนายเท่านั้นเอง»<br>
พาลันไทน์พูดราวกับพึมพำ แววตาขุ่นมัวกับใบหน้าไร้อารมณ์นั้น ทำให้เขาอ่านความคิดของพาลันไทน์ได้ยากนัก<br>
«ฉันก็มาหานายเพื่อจบเรื่องราวทุกอย่างเหมือนกัน»<br>
«พวกเอนจิเนียร์พูดอะไรกับนาย ไม่ได้จะมาแก้แค้นอย่างเดียวเหรอ»<br>
 พาลันไทน์พูดด้วยเสียงต่ำพร้อมกับสีหน้าหดหู่<br>
«พวกนั้นบอกว่าเจดยังมีชีวิตอยู่ แถมนายยังเป็นคนเอาเจดไปซ่อนไว้อีก»<br>
อาร์ชิบัลท์บอกไปตามที่เขาได้ยินมาจากลาห์ม เพราะเขาคิดว่าไม่จำเป็นต้องโกหกอีกแล้ว<br>
«ถ้าพูดถึงลูกชายของฉันล่ะก็ โดนพวกเอนจิเนียร์ฆ่าตายไปแล้วล่ะ»<br>
พาลันไทน์พึมพำเสียงเรียบ<br>
«นายคิดว่าฉันจะเชื่อใคร»<br>
«อยากจะเชื่อใครก็ตามใจนาย แต่นายอยากรู้ความจริงไม่ใช่เหรอ»<br>
อาร์ชิบัลท์ไม่ได้ตอบ<br>
«ให้นายตัดสินเองแล้วกันว่าเรื่องไหนคือความจริง แต่ว่า ทำไมพวกเอนจิเนียร์ต้องแสร้งทำอะไรอ้อมค้อม หลอกใช้นายเข้ามาก่อกวนฉัน คิดเรื่องนั้นดีๆ สิ»<br>
«ฉันจะฟังนายก็ได้ แต่สุดท้ายคนตัดสินก็คือฉัน»<br>
 «ดูร่างกายนี่สิ พลังของฉันไม่เหลืออีกแล้วล่ะ»<br>
พาลันไทน์เงยหน้าขึ้น เผยสภาพที่ไม่เหลือเค้าเดิมให้อาร์ชิบัลท์เห็น<br>
«ฉันใช้เวลาโดยเปล่าประโยชน์มาตลอด แต่ว่ามันเปลี่ยนไปแล้ว ทั้งภรรยา ทั้งลูกชาย ฉัน....»<br>
«สายไปแล้ว มาสำนึกผิดอะไรเอาป่านนี้!»<br>
«ฉันรู้แล้ว จะไม่บอกให้นายยอมรับหรอก แต่กับลูกชายน่ะไม่ใช่ เด็กคนนั้นต้องมีคนคอยชี้นำ...»<br>
«หมายความว่าไง»<br>
«อัชชี่ ช่วยปกป้องเจดจากพวกเอนจิเนียร์ที เด็กคนนั้นอยู่ในสลัมที่มิลิคาเดียร์ ขอร้องล่ะ»<br>
พาลันไทน์ก้มหน้าเงียบลงพักหนึ่ง แล้วจึงเงยหน้าขึ้นมาพร้อมกับชักปืนที่ซ่อนเอาไว้ใกล้มือ ยัดเขาปากตัวเองพร้อมกับเหนี่ยวไกโดยไม่ลังเล ลูกปืนทะลุกะโหลกศีรษะย้อมกำแพงด้านหลังเป็นสีแดงฉาน<br>
«...นี่คือคำตอบของนายเหรอ»<br>
เขาพึมพำเช่นนั้น<br>
|<br>
อาร์ชิบัลท์ลดปืนลง<br>
«จะยังไงฉันก็อยากรู้เหตุผล ว่าทำไมพวกแกต้องไล่ตามเจด แผนการของพวกเอนจิเนียร์คืออะไร»<br>
มิเลียนนิ่งเงียบ<br>
«ฉันเห็นความตายมากแล้ว ทุกคนตายจากไปโดยที่ไม่รู้เหตุผลที่ตัวเองต้องตาย»<br>
อาร์ชิบัลท์ยกปีกหมวกขึ้น หันไปพูดทางศพของอาเบล<br>
«ในบรรดาพวกเอนจิเนียร์ก็มีการแบ่งแยกพรรคพวกเหมือนกัน ในบรรดาพวกนั้นมีพวกที่ต้องการปลดปล่อยพลังที่แท้จริงของเคโอเซียม»<br>
มิเลียนเองก็เลิกตั้งท่า ก่อนจะพูดขึ้นอย่างลังเล<br>
«พลังที่แท้จริงเหรอ»<br>
«พลังที่สามารถเขียนความเป็นจริงขึ้นใหม่ได้ ถ้ามีพลังนั้น มนุษย์ก็จะสามารถเลือกเอาสถานการณ์ที่ตนต้องการจากความเป็นไปได้อันไม่รู้จบออกมาได้»<br>
«ไร้สาระสิ้นดี<br>
«อืม แต่อย่าลืมสิว่า น้ำวนของเคโอเซียมรวมความเป็นไปได้ที่เป็นไปไม่ได้จากโลกคู่ขนานต่างๆ จนทั่วทั้งโลกตกอยู่ในความโกลาหล»<br>
มิเลียนปักขวานยักษ์ลงกับพื้น<br>
«พลังนั้น พวกเอนจิเนียร์เรียกกันว่า ‘สุดยอดต้นหน -ซุปเปอร์โน้ต-‘ เด็กคนนั้นเป็นคนเดียวที่ได้รับพลังนี้»<br>
«พูดอะไรตามใจเหลือเกิน ของพรรค์นั้น พวกฉัน...»<br>
«เด็กนั่น คือองค์ประกอบสำคัญ...»<br>
|<br>
«มิเลียน ไม่ต้องพูดมากกว่านั้นแล้วล่ะ»<br>
อาร์ชิบัลท์หันหน้าไปทางต้นเสียง<br>
เมื่อสัมผัสได้ถึงจิตสังหาร เขาก็รีบกระโดดหลบอย่างรวดเร็ว<br>
«เดิมพันกับความปราณีงั้นเหรอ เป็นผู้ชายที่ดูไม่ได้เลยนะ»<br>
แม้จะดูกระพริบติดๆ ดับๆ และพร่าเลือน แต่ก็มีผู้หญิงยืนอยู่ตรงนั้นจริงๆ<br>
«สำหรับสิ่งที่ไม่ใช่มนุษย์อย่างเธอ คงไม่เข้าใจหรอก»<br>
«ไม่เห็นจะต้องเข้าใจเลย»<br>
แสงแปลกตาเรืองรองขึ้นในขณะเดียวกันก็มีสัตว์ประหลาดขนาดยักษ์ปรากฏตัวออกมาจากอากาศธาตุ พุ่งมาทางอาร์ชิบัลท์<br>
อาร์ชิบัลท์กระโดดออกมาเพื่อรักษาระยะห่าง<br>
«อย่าปล่อยให้หนีนะ มิเลียน!»<br>
มิเลียนยืนนิ่งไม่รับคำสั่งของหญิงสาว<br>
«ตัวใหญ่ซะเปล่า ดันปอดแหกเหลือเกินนะ เหลือแค่เจ้าหนูสกปรกตัวนั้นอีกตัวเดียวเท่านั้นเอง!»<br>
อาร์ชิบัลท์ถอยออกมารักษาระยะห่าง จึงเหลือบไปเห็นเจดกำลังขยับตัวอยู่ที่ปลายสายตา<br>
<เจด อย่าเพิ่งลุกขึ้นมา เดี๋ยวจะยุ่งยากกว่าเดิม><br>
|<br>
มาร์กรีตมายืนข้างมิเลียน บางส่วนของภาพขาดหายไป ดูแล้วแทบจะไม่รู้สึกว่าเป็นความจริง<br>
«มิเลียน มาถึงขนาดนี้แล้ว ทำสัญญาให้บรรลุจนถึงที่สุดซะ ความปรารถนาของเธออยู่แค่เอื้อมแล้วนะ»<br>
«อืม รู้แล้ว»<br>
มิเลียนดึงขวานยักษ์ซึ่งปักอยู่กับผืนดินขึ้นมา หมุนตัวไปทางด้านที่อาร์ชิบัลท์โดดหนีไป<br>
«หมอนั่น ฉันจะจัดการเอง»<br>
|<br>
อาร์ชิบัลท์มองเจดแล้วกะระยะห่างระหว่างมิเลียนและผู้หญิงคนนั้นไปด้วย<br>
มิเลียนกระโดดเข้าใส่เขา<br>
«ชิ เร็วชะมัด»<br>
อาร์ชิบัลท์โดนโจมตีอย่างแรงโดยที่ไม่อาจหลบได้<br>
«มาปิดฉากกันซะที»<br>
«กำลังต้องการเลย»<br>
อาร์ชิบัลท์หมุนตัวหลบพลางป้องกันแขนที่ไร้ความรู้สึก พร้อมกับขว้างระเบิดมือเป็นการปิดท้ายด้วย เขาตระเตรียมระเบิดให้ระเบิดได้เร็วกว่าปกติไว้อยู่แล้ว แม้จะอันตราย แต่เขาก็เชื่อมั่นในความเร็วของตน จึงได้วิชาแบบนี้มา<br>
ระเบิดกระจายอยู่ทั่วในอากาศ พัดให้มิเลียนกระเด็นออกไป เขาบิดตัวเสมือนเป็นเงาของมิเลียน<br>
«อ้อก»<br>
แม้จะเสียเลือดไปบ้าง แต่มิเลียนก็แค่ทรุดนั่งชันเข่าอยู่กับพื้นเท่านั้น อาร์ชิบัลท์ชักปืนขึ้นมา สาดกระสุนทั้งหมดในคราวเดียว แม้มิเลียนจะสะกัดกระสุนเกือบทั้งได้ด้วยขวานยักษ์ แต่กระสุนปืนที่เล็ดลอดมาได้ก็สร้างรอยแผลให้บริเวณต้นขาเป็นจำนวนไม่น้อย<br>
«สมกับเป็นอาร์ชิบัลท์»<br>
«เพิ่งจะคิดได้เหรอ»<br>
«แต่ฉันละทิ้งทุกอย่างเพื่อให้ได้มายืนอยู่ที่นี่ตอนนี้ ไม่ยอมให้จบง่ายๆ แค่นี้หรอก»<br>
มิเลียนเหวี่ยงขวานด้วยแขนเดียวมาทางอาร์ชิบัลท์<br>
«กระจอก!»<br>
อาร์ชิบัลท์หมุนตัวหลบ แต่กลับมาพบมิเลียนอยู่ตรงนั้นแทน<br>
«กลลวงเหรอ!»<br>
อาร์ชิบัลท์ชักมีดออกมา หมายจะแทงมิเลียน<br>
แต่เขาก็แทงได้เพียงอากาศ<br>
เมื่อกี้มันภาพของมาร์กรีต เขาคิดว่ามาร์กรีตคงสู้กับอาเบลอยู่จึงเผลอประมาทไป<br>
«กรอด»<br>
อาร์ชิบัลท์ตั้งท่าใหม่ แต่กลับถูกจับด้วยแรงมหาศาล มิเลียนล็อคเขาไว้จากด้านหลัง<br>
«คนที่ว่องไวอย่างแก ถ้าไม่ทำแบบนี้เดี๋ยวได้หนีอีก»<br>
«เมื่อกี้เข้าขากันได้ดีสุดๆ เลยเนอะ»<br>
โดรนของมาร์กรีตปรากฏขึ้นด้านหน้า<br>
«ได้ฆ่าสักที»<br>
เมื่อมาร์กรีตเอ่ยขึ้น โดรนก็ยิงลำแสงเส้นเล็กๆ เส้นหนึ่ง พุ่งทะลุหน้าอกของอาร์ชิบัลท์และมิเลียน<br>
«จบแค่นี้เหรอ....มิเลียน แก แบบนี้ดีแล้วงั้นเหรอ»<br>
อาร์ชิบัลท์สัมผัสได้ว่ามิเลียนผ่อนแรงลง<br>
อาร์ชิบัลท์เสียการทรงตัวไปทางด้านหน้า ส่วนมิเลียนเซไปทางด้านหลัง<br>
«ยังไม่จบหรอก...พวกฉันน่ะ...»<br>
มิเลียนเอ่ยขึ้น แล้วค่อยหงายหลังล้มลงไป<br>
อาร์ชิบัลท์กดหน้าอกไว้ ยืนขึ้นอย่างยากลำบาก<br>
«อึดเหลือเกินนะ แต่แค่อายุยืนก็ไม่ได้แปลว่าจะมีความสุขนักหรอกนะ อ้อ ได้ตายพร้อมกับเพื่อนก็ถือเป็นโชคดีอย่างหนึ่งนะ»<br>
ภาพของมาร์กรีตที่โดรนฉายออกมานั้น เหยียดรอยยิ้มชวนขนลุก<br>
«เอาล่ะ ไปเอาพลังของเด็กคนนั้น...»<br>
ตอนนั้นเอง แสงสว่างจ้าสาดส่องไปทั่วบริเวณ<br>
«นี่มัน!?»<br>
|<br>
อาร์ชิบัลท์พยายามหันไปมองทิศต้นกำเนิดแสง แต่ก็สว่างเสียจนมองอะไรไม่เห็น<br>
สติพร่าเลือนออกไปเรื่อยๆ เหลือเพียงแสงสว่างที่เรืองรองอยู่หลังเปลือกตาของเขา<br>
|<br>
- จบ -<br>","ch08_e.swf","3395_006"
206,1,"ปี 2835 «ตัวตลก»",1,"แล้วยามราตรีก็มาถึง<br>
เสียงจอแจของผู้คนส่งมาถึงที่ที่ตนเตรียมพร้อมออกแสดงอยู่ ในเต็นท์อบอุ่นด้วยความร้อนจากแสงไฟและอุณหภูมิร่างกายคน<br>
 «ไปได้แล้ว ถึงตาแกแล้ว เมเลน»<br>
เสียงหัวหน้าคณะ เสียงนั้นได้ยินดังชัด<br>
ตนออกไปยืนหน้าเวที หันหน้าไปทางผู้ชมแล้วถอดหมวกบนเวทีที่อาบไปด้วยแสงไฟ ทำความเคารพอย่างนอบน้อม<br>
นกพิราบสีสดบินออกมาจากหมวก เสียงฮือฮาดังขึ้น<br>
นกพิราบบินไปเหนือที่นั่งผู้ชม พวกเด็กๆ มองพลางหัวเราะชอบใจ<br>
เขาเรียกความสนใจของผู้ชมไปที่เวที แล้วแสดงกลไพ่ให้ดู<br>
แสดงสีหน้าเพื่อให้ผู้ชมตกใจและชื่นชมไปด้วย<br>
กลที่เล่นซ้ำซากกับเสียงตอบรับที่คาดการณ์เอาไว้แล้ว ทุกอย่างก็เหมือนกับทุกครั้งที่ผ่านมา<br>
เมื่อทุกอย่างเป็นไปอย่างราบรื่น เครื่องคำนวณด้านในก็จะทำการรวบรวมคะแนน<br>
เมื่อการแสดงที่กำหนดไว้จบลง เขาก็ลงจากเวที<br>
หลังจากการแสดงมายากลเปิดม่านจบลง ครูฝึกพร้อมออโตมาตารูปสัตว์ขนาดใหญ่ก็เข้ามา<br>
เสียงฮือฮาดังขึ้นเท่าตัวเมื่อได้ชมการแสดงของเหล่าสัตว์ทั้งหลาย ถึงทั้งหมดจะเป็นของที่สร้างขึ้น แต่โชว์สมัยเก่าแบบนี้ก็ยังได้รับความนิยมอยู่<br>
สัตว์, ผู้ฝึกสัตว์, นักมายากล, การเล่นตลก นักแสดงทั้งหมดเป็นออโตมาตา<br>
มีเพียงหัวหน้าคณะและพวกฝ่ายปรับแต่งห้าหรือหกคนเท่านั้นที่เป็นมนุษย์<br>
คณะละครสัตว์ที่เปิดการแสดงแบบยุคเก่าด้วยออโตมาตาที่สั่งทำเป็นพิเศษนั้น เดินทางออกแสดงไปทั่วประเทศ<br>
|<br>
ออโตมาต้ารูปร่างเหมือนตัวตลกหลังงอโกโรโกโส ส่งเสียงประหลาดออกมา<br>
«แกร่ก แกร่ก แกร่กแกร่ก แซ่ก แซ่ก»<br>
หัวของมันสั่นกึกๆ พลางโบกมือไปมา<br>
ตัวตลกคนแคระเข้ามาเยาะเย้ยอยู่ข้างๆ ตัวมันมองพิจารณาไปพร้อมๆ กับตรวจสภาพอุปกรณ์<br>
ตัวตลกหลังค่อมวีเลียถูกคนแคระแหย่เล่นแล้วขยับไปมาอย่างโง่ๆ มันเป็นเครื่องกลเรียกเสียงหัวเราะแบบนั้น<br>
แต่ดูเหมือนพักหลังมานี้จะสภาพไม่ค่อยดี ถึงจะจบการแสดงแล้วแต่มันก็ยังขยับราวกับว่ากำลังทำการแสดงอยู่<br>
พวกคนแคระร้องตะโกนสนุกกับท่าทางตอบสนอง แล้ววนไปมารอบๆ วีเลียที่บ้าคลั่ง<br>
«บะ บะ บะ»<br>
คราวนี้มันโบกมือไปมาพร้อมกับกลอกตา<br>
«ชิ ดันทำเรื่องยุ่งขึ้นมาซะได้ ไอ้หุ่นบุโรทั่งนี่»<br>
ฝ่ายปรับแต่งค่อนข้างมีอายุถือไม้ยาวสีดำเดินออกมา<br>
เขาเอาไม้นั่นฟาดไปยังวีเลียที่บ้าคลั่งอย่างรุนแรง มีเสียงดึงเปรี๊ยะพร้อมกับประกายไฟวาบขึ้นมา ถึงจะได้ชื่อว่าเป็นฝ่ายปรับแต่งแต่ก็ไม่ได้ซ่อมแซมอะไร ที่จริงออโตมาตาที่อยู่ที่นี่เป็นเครื่องจักรจำลองรูปร่างคนที่ละเอียดอ่อน ต้องให้โรงงานที่ผลิตขึ้นมาซ่อมเท่านั้น พวกนั้นแค่ออกคำสั่งตามใจชอบ แล้วก็ซ้อมหุ่นพวกนี้เพียงเพื่อระบายอารมณ์ วีเลียนั้นถูกสร้างขึ้นมานานมากแล้ว ไม่นานคงถูกทิ้งโดยไม่ซ่อมแซม แล้วเอาออโตมาตาตัวอื่นมาแสดงแทน<br>
วีเลียทำท่าเหมือนจะเป่าฟอง แต่แล้วก็ล้มลงตรงนั้น<br>
«เกะกะน่า ถอยไปซะ พวกแกก็อยากโดนรึไง!»<br>
ชายฝ่ายปรับแต่งเหวี่ยงกระบองไฟฟ้าไปมา พวกคนแคระหัวเราะแล้ววิ่งหนีไป คนแคระพวกนี้ถูกสร้างขึ้นมาเพื่อให้เล่นแผลงๆ แล้วก็หัวเราะล้มกลิ้งไปมา<br>
«แม่งเอ๊ย หุ่นบุโรทั่งไร้ประโยชน์»<br>
เขาฟาดกระบองไฟฟ้าไปที่วีเลียหลายครั้ง วีเลียส่งเสียงครางแล้วลงไปชักที่พื้น<br>
เป็นภาพที่เห็นเป็นประจำ ก็แค่เครื่องจักรสภาพแย่ถูกมนุษย์ระบายอารมณ์ใส่แค่นั้นเอง<br>
เมเลนเก็บของเสร็จเรียบร้อย กำลังจะกลับห้องตัวเองที่อยู่ในโรงเก็บของ<br>
«เฮ้ย เมเลน ขาดขาไปคนนึง มาช่วยเล่นหน่อยซิ»<br>
«ครับ เข้าใจแล้ว»<br>
หัวหน้าคณะ, ฝ่ายปรับแต่ง แล้วก็พวกบัญชีนั้น มักจะเล่นพนันกันหลังงานจบ ถ้าคนไม่พอก็มักจะเรียกเมเลนไปเล่นด้วย<br>
เมื่อเข้าไปในเต็นท์ บลาว ผู้ช่วยหัวหน้าคณะกำลังเตรียมเก้าอี้ เหล้า แล้วก็กับแกล้ม เมเลนคว้าไพ่แล้วนั่งลง<br>
แล้วหัวหน้าคณะกับนักบัญชีหนุ่มก็เข้ามา<br>
«จะทำยังไงกับเจ้านั่นล่ะครับ?»<br>
«จะทำอะไรได้ล่ะ ก็มันบอกว่าจำอะไรไม่ได้เลยนี่ ให้มันคอยซ่อมพวกเครื่องจักรตัวตลกก็แล้วกัน»<br>
«ถ้าทำเรื่องขึ้นมาผมไม่ยุ่งนะ»<br>
«อะไรกัน เดี๋ยวพอออกจากเมืองก็เอามันไปทิ้งซะสิ เอาเถอะ ไอ้การรับเด็กกำพร้าเข้ามานี่มันก็เป็น «ธรรมเนียมของละครสัตว์» ไม่ใช่รึไง?»<br>
ชายตัวเตี้ยที่ไว้หนวดคือหัวหน้าคณะ คงจะร้อนถึงได้ถอดแจ็คเก็ตสีแดงที่ใส่ประจำ เหลือแค่เสื้อเชิ้ตปลดกระดุมเท่านั้น<br>
บลาวจุดไฟยาสูบที่หัวหน้าคณะยื่นให้<br>
«เฮ้ย จะเริ่มละนะ ดูท่าไอ้มาร์คยังจัดการพวกตัวตลกพังๆ นั่นไม่เสร็จเลย»<br>
เมเลนเริ่มแจกไพ่ตามคำสั่งของหัวหน้าคณะที่กำลังสูบยาสูบ<br>
|<br>
เกมดำเนินไปเรื่อยๆ อย่างราบรื่น เมเลนเล่นเกมไปอย่างไม่ชนะ แล้วก็ไม่แพ้<br>
«ไอ้เวรมาร์ค ช้าชะมัด»<br>
จังหวะที่หัวหน้าคณะบ่นนั้น มาร์คก็เข้ามาพอดี<br>
«หัวหน้า มาทางนี้หน่อยสิ»<br>
หัวหน้าคณะกับนักบัญชีตามมาร์คออกจากเต็นท์ไป<br>
เหลือเพียงเมเลนกับบลาวที่ถูกทิ้งไว้ ทั้งคู่นั่งรอพวกเขาเหล่านั้นกลับเข้ามาอย่างเงียบๆ<br>
สักพักคนทั้งสามก็กลับเข้ามา<br>
«ปล่อยไว้แบบนั้นจะดีเหรอ?»<br>
มาร์คฝ่ายปรับแต่งพูด<br>
«มันอยากทำอะไรก็ทำเถอะ ก็ให้เป็นผู้ช่วยแกได้พอดีเลยไม่ใช่เหรอ»<br>
หัวหน้าคณะพูดแล้วกระดกเหล้าที่บลาวรินไว้<br>
พอมาร์คมาแล้ว เมเลนจึงกลับโรงเก็บของไป<br>
|<br>
แล้ววันที่เหมือนเดิมอีกวันก็เริ่มขึ้น ต้องทำการเตรียมเปิดการแสดง<br>
ตอนนั้น เขาได้ยินเสียงดังเอะอะ พวกคนแคระรอบๆ วีเลียกำลังยุแหย่อะไรบางอย่าง<br>
รู้สึกว่า วันนี้วีเลียก็ยังจะทำงานอีก<br>
เต้นท่าตลกๆ ไปพลางเล่นตลกไปพลาง พวกคนแคระรอบๆ นั้นมองดูวีเลียพร้อมหัวเราะชอบใจใหญ่<br>
เด็กชายคนหนึ่งยืนอยู่ข้างกลุ่มนั้น เขาสวมฮู้ดเก่าๆ ราวกับจะปิดบังใบหน้า และมีสุนัขตัวเล็กๆ วิ่งวนอยู่รอบขา<br>
«เฮ้ย ไอ้หนู เดี๋ยวไปเช็คสภาพขาช้างหน่อยนะ»<br>
«ครับ»<br>
เด็กหนุ่มเดินหายเข้าไปในเต็นท์ของช้างทันที โดยมีลูกสุนัขวิ่งตามหลังไป<br>
หัวหน้าคณะโผล่ออกมาเรียกมาร์ค<br>
«ไอ้หนูนั่นเป็นคนซ่อมวีเลียบุโรทั่งนั่นเรอะ?»<br>
«ครับ ทั้งที่ไม่มีเครื่องมือดีๆ เลยแท้ๆ เจ้าเด็กนี่ประหลาดเหลือเกิน»<br>
«ฮื่ม ท่าทางใช้ได้น่าสนใจดีนี่ ทีนี้ไอ้พวกออโตมาตาผุๆ พวกนั้นก็น่าจะยืดอายุไปได้อีกสักหน่อย»<br>
เมเลนฟังหัวหน้าคณะพูดไปพลางเริ่มตรวจสอบคิวการแสดงคืนนี้<br>
|<br>
หลายคืนต่อมา เมเลนทำไพ่หล่นจากมือตอนที่เป็นคู่มือเล่นเกมกับพวกหัวหน้าคณะ<br>
 «อะไรกัน แกเองก็ถึงเวลาแล้วเรอะ?»<br>
หัวหน้าคณะพูด<br>
«ทิ้งไว้เถอะ แล้วไปให้ไอ้หนูนั่นซ่อมซะ»<br>
เมเลนที่ถูกมาร์คสั่งมา เดินไปหาเด็กหนุ่มที่ทำงานเป็นผู้ช่วยของมาร์ค<br>
«คุณมาร์คบอกให้มาเช็คสภาพน่ะครับ»<br>
«เหรอ อาการเป็นไงบ้าง?»<br>
เด็กหนุ่มถามพลางซ่อมออโตมาตารูปคน โดยมีลูกสุนัขตัวเดิมนอนอยู่ที่เท้า<br>
«ผมทำไพ่หล่นครับ เป็นครั้งแรกเลยที่ใช้ไพ่แล้วพลาด»<br>
«เอ้า เสร็จแล้ว»<br>
คนแคระเริ่มทำงานแล้วส่งเสียงหัวเราะ<br>
«อะฮะฮะ ขอบใจนะ เสียงกลับมาเป็นเหมือนเดิมแล้ว อะฮะฮะฮะ»<br>
หลังจากขอบคุณ คนแคระก็ตะเบ๊ะขำๆ ให้เมเลนแล้วเดินออกไป<br>
«นอนตรงนี้สิ เดี๋ยวจะเช็คสภาพแขนให้»<br>
หลังจากนอนลงตามที่บอกแล้ว เด็กหนุ่มก็เริ่มตรวจสอบวงจรที่แขน เมเลนขยับแขนตามที่บอก<br>
«อุปกรณ์พื้นฐานไม่มีปัญหานะ อาจจะเป็นที่ซอฟต์แวร์ก็ได้ จะดับเครื่องครั้งนึงนะ»<br>
ได้ยินดังนั้น สติของตนก็ดับลงทันที<br>
|<br>
|<br>
เมื่อตื่นขึ้นมา เมเลนก็อยู่ในโรงเก็บของอย่างเดิมแล้ว คณะละครสัตว์เริ่มทำการเตรียมย้ายไปแสดงที่ต่อไป<br>
เมเลนเองก็ต้องเข้าไปช่วยด้วย<br>
โรงเก็บของที่พวกตนมารวมกันอยู่ที่เห็นตามปกตินั้น ดูขุ่นมัว และแสงที่ส่องเข้ามาในเต็นท์นั้นช่างแสบตา<br>
«ปรับแก้ไปน่ะ มี Overfitting เกิดขึ้นที่โปรแกรมเคลื่อนไหว แล้วดูท่าคุณจะเป็นออโตมาตาที่อายุมากพอดูเลยนะ»<br>
เด็กหนุ่มสวมฮู้ดยืนอยู่ทางเข้าโรงเก็บของ ในมืออุ้มลูกสุนัขเอาไว้<br>
«ครับ ผมถูกสร้างมากได้แปดสิบปีแล้ว»<br>
«เป็นของเก่าน่าดูเลยนะ แต่ลองเล่นดูแล้วก็สนุกดี»<br>
«ยินดีครับ จริงด้วย ช่วยบอกชื่อให้ผมรู้หน่อยได้ไหม?»<br>
นึกขึ้นได้ว่ายังไม่ได้ถามชื่อเลย<br>
«ผมจำชื่อตัวเองไม่ได้น่ะ แต่รู้แค่ชื่อเจ้านี่ มันชื่อซิลฟ์»<br>
เด็กหนุ่มมองหน้าลูกสุนัขพลางตอบ ใบหน้าใต้ฮู้ดที่เหมือนจะมีรอยแผลดูมืดมนลง<br>
«งั้นหรือครับ ถ้าอย่างนั้น ชื่อโนมล่ะเป็นอย่างไรบ้าง? ชื่อของภูตที่สร้างงานศิลป์ยอดเยี่ยม แบบเดียวกับซิลฟ์ไงล่ะครับ»<br>
อยู่ดีๆ ก็นึกคำนั้นขึ้นมา<br>
«โนม... อื้ม ถ้าอยากเรียกอย่างนั้นก็ได้นะ»<br>
เด็กหนุ่มเผยรอยยิ้มประหลาดแล้วเดินจากไป<br>
อยู่ดีๆ เมเลนก็นึกขึ้นมาได้ว่าจนเองต้องรีบเตรียมตัวแล้ว จึงเดินออกไปนอกโรงเก็บของ<br>
|<br>
- จบ -<br>","ch21_a.swf","2835_000"
277,1,"ปี 3397 «โลหะ»",1,"พาลโมมาถึงเมืองหลวง ถึงจะรู้สึกถึงอิสระเมื่อได้ออกมาจากรถไฟที่ถูกขังไว้ถึง 3 วัน แต่นั่นก็แค่ไม่นาน เมื่อมาถึงสถานที่ที่ไม่รู้จักเธอก็รู้สึกเป็นกังวลมากกว่า<br>
ที่เมืองหลวงนั้นมีกองทัพจากประเทศข้างๆ มาเตรียมตัวเพื่อทำการรบครั้งสุดท้าย พวกพาลโมเองก็เข้าแถวร่วมกับขบวนทหารสหพันธ์<br>
พาลโมอยู่กองหลังของขบวนรบที่อยู่ชานเมือง ไม่สามารถมองเห็นพระราชินีที่ยืนตรงระเบียงนั่นได้<br>
กองทัพของชนเผ่าที่ถูกบังคับให้เข้ามารวมตัวกันนั้น มีท่าทีไม่เข้าใจถึงความหมายและคุณค่าของการมาอยู่ที่นี่<br>
พาลโมที่อยู่ในกลุ่มนั้นก็มีสีหน้าไม่สบายใจ ส่วนซิลฟ์ก็คอยอยู่ข้างๆ เธอตลอดอย่างทุกที<br>
มีเสียงโห่ร้องดังขึ้นจากทางด้านหน้า พาลโมที่ตัวเตี้ยนั้นไม่รู้ว่าเกิดอะไรขึ้นข้างหน้านั่น<br>
เสียงโห่ร้องนั้นเป็นเสียงร้องที่ชวนให้ไม่สบายใจเอาเสียเลย พาลโมจึงทำได้เพียงกอดซิลฟ์ไว้แน่นๆ<br>
|<br>
เมื่อพิธีเดินขบวนจบลง เธอก็ไปพักยังที่ตั้งแคมป์นอกกำแพงเมืองหลวง อาสึระแจ้งเธอว่าทุกคนจะไปสนามรบกันจากที่นี่<br>
«พวกเราจะไปรบกันเหรอคะ? จำเป็นจะต้องฆ่าคนเหรอคะ?»<br>
พาลโมถามราวกับจะเรียกอาสึระให้หยุด<br>
«เธอมาที่นี่ก็เพื่อการนั้น เรื่องง่ายๆ แค่ใช้สัตว์นั่นซะ»<br>
อาสึระตอบด้วยสีหน้าไร้ความรู้สึก<br>
«....ไม่ได้ค่ะ»<br>
พาลโมพูดอย่างซื่อตรง ที่จริงเธอสามารถสื่อสารความคิดกับซิลฟ์ในหัวได้ ซิลฟ์ช่วยเธอตอนที่โดนสัตว์น่ากลัวโจมตี และช่วยล่าสัตว์ด้วย แต่ว่า เธอไม่เคยสู้กับทหารที่ถืออาวุธเลย<br>
«ถ้าไม่สู้ หมู่บ้านของพวกเธอก็จะถูกจักรวรรดิโจมตี คิดซะว่าทำเพื่อหมู่บ้านไปสิ»<br>
«แต่ว่า... ทั้งฉันแล้วก็ซิลฟ์....»<br>
«ยังไงเธอก็ต้องไปสนามรบ เราต้องใช้พลังของเธอ»<br>
พาลโมกัดริมฝีปาก ถึงจะบอกว่าศัตรูคือทหาร แต่นั่นก็เป็นมนุษย์ จะให้ใช้ซิลฟ์ฆ่าคนน่ะเธอทำไม่ได้หรอก พาลโมน้ำตารื้นไหลออกมา ซิลฟ์เลียหยาดน้ำตานั้นราวกับกำลังจะปลอบโยน ความอบอุ่นใจและกระแสจิตที่หมายจะปลอบโยนของซิลฟ์ไหลเข้ามาในหัว พาลโมมองหน้าซิลฟ์และพยักหน้ารับรู้<br>
«หนีไม่ได้หรอก อันตรายที่เข้ามาคือความจริงที่หนีไม่พ้น»<br>
พาลโมไม่ตอบอะไรอาสึระ<br>
เธอเข้าไปในเต็นท์ที่กางไว้ แล้วล้มลงนอนพร้อมกับซิลฟ์ทันที พอหลับตาลงก็รู้สึกได้ถึงความเหนื่อยล้าจากการเดินทางไกลที่ไม่เคยชิน ดูเหมือนเธอจะแสดงพละกำลังที่เก็บไว้ใช้ในป่าที่นี่ไม่ได้<br>
....อยากกลับบ้านไวๆ จัง<br>
พาลโมพึมพำขึ้นในหัว แล้วหลับไป<br>
|<br>
สนามรบที่เห็นครั้งแรกดูแปลกประหลาด รอบๆ นั้นมีแต่เสียงของโลหะกระทบกันดังก้อง ฝุ่นผงและกลิ่นเหงื่อปนเปกับไอร้อนไปหมด สงครามยังไม่เริ่ม ทั้งกองทัพเต็มไปด้วยความประหม่า<br>
«คอยป้องกันตรงนี้ไว้»<br>
พาลโมและซิลฟ์ถูกวางตำแหน่งไว้ตรงกองหลังใกล้กับส่วนบัญชาการ<br>
«ถ้าอยู่ตรงนี้จะไม่ต้องสู้เหรอ?»<br>
«คงไม่ต้องเจอกับทหารของศัตรูแบบไม่ทันตั้งตัวหรอก แต่ก็ไม่มีที่ให้หนี»<br>
นัยน์ตาของอาสึระนั้นไม่มีทั้งความรู้สึกหรือความอ่อนโยน มีเพียงความเย็นฉาที่สะท้อนอยู่ในนั้น<br>
«จะให้หนีก็....»<br>
อาสึระกลับไปยังส่วนบัญชาการ<br>
แล้วเสียงแตรก็ดังสนั่น พร้อมกันนั้น พวกผู้ชายรูปร่างบึกบึนที่ใส่เกราะและเตรียมดาบและปืนก็พากันโห่ร้อง<br>
«อ..อะไรน่ะ!?»<br>
พาลโมรู้สึกกลัวท่าทางของพวกผู้ชายที่พากันยกปืนขึ้นฟ้าแล้วร้องคำราม มนุษย์ทุกคนที่อยู่ที่นี่นั้น มีตัวตนอยู่เพื่อฆ่ามนุษย์เท่านั้น และแล้ว ในใจของพาลโมก็ถูกย้อมไปด้วยความกลัวและความสิ้นหวัง<br>
«....ที่นี่ ไม่ใช่ที่ที่เราควรอยู่»<br>
พาลโมกอดซิลฟ์แล้วร้องไห้อย่างเงียบๆ ถึงเธอจะตัดสินใจว่าจะไม่ร้องไห้ออกมาแม้จะเลือนไปด้วยน้ำตาแค่ไหน แต่ก็ถึงขีดจำกัดแล้ว<br>
|<br>
ขณะที่พาลโมกำลังหวาดกลัวนั้น สงครามก็เริ่มขึ้น และเริ่มได้ยินเสียงอาวุธและปืน พื้นดินสั่นสะเทือนราวกับแผ่นดินไหว พาลโมรู้สึกราวกับอยู่ในนรก<br>
«ขอร้องล่ะ ซิลฟ์...»<br>
ซิลฟ์ยืดตัวขึ้นราวกับจะพยายามปกป้องพาลโมที่จับตนไว้แน่น แม้จะอยู่ห่างจากแนวหน้าแต่ก็ยังได้กลิ่นเลือดคละคลุ้ง จนซิลฟ์ถึงกับต้องขยับจมูกฟุดฟิด<br>
วัตถุโลหะแห่งฝันร้ายที่ถูกเรียกว่าทหารพรานเหล็กเดินออกมาจากข้างกองบัญชาการพลางดึงแท่นปืนยักษ์ออกและเดินผ่านเธอไป<br>
พาลโมไม่สามารถทนดูวัตถุโลหะไร้ความรู้สึกอันเป็นพาหะแห่งความตายนั้นได้<br>
เมื่อนำแท่นปืนไปวางยังตำแหน่งแล้ว มันก็เริ่มโจมตีและคำรามเสียงระเบิดใส่ศัตรู<br>
พาลโมร้องไห้อยู่ท่ามกลางเสียงระเบิด<br>
พาลโมที่อยู่ข้างๆ นั้นไม่ขยับ มันทำเพียงแค่ยืนจ้องไปยังข้างหน้าราวกับจะเป็นที่พึ่งให้เธอ<br>
|<br>
«ทำไมเด็กอย่างเจ้าถึงมาอยู่ที่นี่?»<br>
เสียงทักนั้นดังขึ้นหลังจากที่สงครามเริ่มได้ประมาณสองชั่วโมง ใบหน้าของพาลโมเปื้อนไปด้วยคราบน้ำตาและฝุ่นผง ซิลฟ์เองก็เปื้อนไปด้วยฝุ่นจากการรบเช่นกัน<br>
อยู่ดีๆ ก็ถูกทักขึ้นแบบนั้น พาลโมไม่สามารถส่งเสียงออกไปได้ เมื่อเงยหน้าขึ้นก็พบกับนักรบชราอยู่บนหลังม้า<br>
«.....อึก»<br>
พาลโมปากเผยอขึ้นแล้วหุบลง พลางส่งเสียงอึกอักในลำคอ ส่วนซิลฟ์ก็ออกมายืนขวางไว้พร้อมที่จะปกป้องพาลโม<br>
«....ดื่มนี่ซะ คอแห้งใช่ไหม»<br>
นักรบเฒ่ายื่นกระบอกน้ำให้พาลโม พาลโมตกใจจนก้าวถอยหลังไปก้าวหนึ่ง<br>
«ไม่เป็นไร ข้าไม่ใช่ศัตรู»<br>
«..................»<br>
พาลโมยื่นมือออกไปรับน้ำด้วยความกลัว แล้วดื่มน้ำพลางมองหน้านักรบเฒ่าผู้นั้น<br>
«อร่อย....»<br>
ในกระบอกนั้นมีแค่น้ำธรรมดา แต่น้ำนั้นแทรกเข้าไปในร่างกายพาลโมอย่างอ่อนโยน ตัวเธอเองนั้นก็ไม่รู้สึกตัวเหมือนกันว่าคอแห้งจากความประหม่าและน้ำตา หลังจากที่ดื่มอย่างเอาเป็นเอาตายจนน้ำหมดกระบอก เธอก็กลับมาเป็นตัวเองอีกครั้ง<br>
«อ๊ะ ขอโทษค่ะ...»<br>
นักรบเฒ่ารับกระบอกน้ำคืนมา แล้วเสียบเข้าที่เอว<br>
«ไม่เป็นไร จะว่าไป ทำไมเธอถึงมาอยู่ที่นี่ได้? อย่าบอกว่าผู้ควบคุมสัตว์เทพคือ...»<br>
«ฉ...ฉัน....»<br>
พาลโมสับสนเมื่ออยู่ดีๆ ในสนามรบก็มีคนทำท่าทางอ่อนโยนด้วย มีเรื่องอยากพูดมากมาย แต่ก็พูดไม่ออกเลย<br>
«ไม่ต้องกลัวนะ ศัตรูมาไม่ถึงที่นี่หรอก ค่อยๆ พูดนะ ข้าขอแนะนำตัวก่อนแล้วกัน ข้าชื่อลูคา»<br>
«ฉ...ฉันชื่อพาลโม....ค่ะ»<br>
«งั้นรึ พาลโม เจ้าจะเล่าให้ข้าฟังได้ไหม?»<br>
ด้วยบรรยากาศอันสงบของนักรบเฒ่า ทำให้พาลโมสงบจิตใจพูดออกมาได้<br>
|<br>
หลังจากนั้น พาลโมก็เล่าเรื่องที่ตนถูกพาออกมาจากป่า ไม่ชอบสงคราม และหมู่บ้านถูกจับเป็นตัวประกันออกมาอย่างตะกุกตะกัก<br>
«งั้นรึ...ถ้าเป็นเรื่องจริง ข้าก็ต้องขอโทษด้วย อาสึระคือลูกน้องของข้าเอง»<br>
«เอ๋ งั้นเหรอคะ...»<br>
«ถึงจะมีพลังแข็งแกร่งสักเท่าไหร่ แต่ข้าไม่เคยคิดจะให้เด็กผู้หญิงตัวน้อยอย่างเจ้าต้องออกสนามรบเลย ข้าจะลองคุยกับอาสึระดู»<br>
«ฉันจะได้กลับบ้านเหรอคะ!?»<br>
«อา แน่นอน ทั้งเธอแล้วก็เจ้าคู่หูนั่นด้วย»<br>
ลูคาลูบหัวพาลโมอย่างอ่อนโยน ตาของพาลโมในตอนนี้มีน้ำตารื้นขึ้น ตั้งแต่ออกจากป่า นี่เป็นครั้งแรกที่เธอนึกถึงความอ่อนโยนของมนุษย์ออกมาได้<br>
«...ขอบคุณมากค่ะ ท่านลูคา»<br>
«ฮะฮะฮะ ไม่ต้องเรียกท่านหรอก เอาล่ะ มาทางนี้สิ»<br>
ลูคาอุ้มพาลโมให้ยืนขึ้นแล้วลูบหัวอย่างอ่อนโยน พาลโมสบายใจขึ้นจากความอ่อนโยนของมือใหญ่นั้น ซิลฟ์เองก็มีท่าทีเชื่อใจลูคา จึงไม่ได้ปฏิเสธที่มีคนแตะต้องตัวพาลโม<br>
«อาสึระน่ะเป็นผู้ชายเย็นชา แต่ก็ช่วยทำงานสกปรกที่ไม่ค่อยมีคนทำให้น่ะ»<br>
เสียงพึมพำนั้นไม่ได้ลอยเข้าหูของพาลโมที่กำลังดีใจกับความอ่อนโยน แต่ซิลฟ์นั้นกลับจ้องหน้าของลูคาเขม็ง<br>
|<br>
- จบ -<br>","ch28_b.swf","3397_001"
346,1,"ปี 3373 «ความยุติธรรม»",1,"เงาคนตัวเล็กวิ่งไปในตรอกแคบๆ ไร้แสงจันทร์อย่างเงียบๆ แสงสลัวจากไฟข้างถนนส่องให้รู้ว่าเงานั้นเป็นเด็กชาย<br>
เด็กหนุ่มกระโดดข้ามรั้วเหล็กและลังไม้ที่วางไว้ในตรอกนั้นอย่างง่ายดาย แล้วกระโดดขึ้นไปยังหลังคาของคฤหาสน์เก่าๆ แสงที่สาดลงมายังหน้าต่างหลังคาของคฤหาสน์นั้น ช่วยให้มองเห็นพวกผู้ชายท่าทางน่าสงสัยพากันดื่มเหล้าส่งเสียงหัวเราะหยาบคาย<br>
«เอาล่ะ จะไปล่ะนะ เซเลสเชียล»<br>
สายตาไร้ชีวิตกระพริบวาบขึ้นรับคำพูดเด็กหนุ่ม ร่างยักษ์ติดเกราะเหล็กแข็งมีรอยต่อ พังหน้าต่างหลังคาของคฤหาสน์อย่างแรงแล้วลงมายืนบนพื้น ร่างที่ยืนตระหง่านนั้นราวกับประติมากรรมโลหะที่ศิลปินชื่อดังสร้างขึ้นอย่างไรอย่างนั้น<br>
«เจ้าพวกบ้า! มีผู้บุกรุกเฟ้ย!!»<br>
พวกผู้ชายต่างเงียบลงเนื่องจากผู้บุกรุกร่างยักษ์ที่ปรากฏตัวขึ้นอย่างฉับพลันกลางงานฉลอง ทั้งหมดชักปืนพกและมีดขนาดใหญ่ขึ้นมาอย่างพร้อมเพรียง ทว่าต่อให้เป็นพวกผู้ชายที่เคยชินกับการต่อสู้ ก็แสดงอาการหวาดกลัวผู้บุกรุกประหลาดนั้น<br>
«แกเป็นใครกัน?»<br>
«ไม่มีความจำเป็นต้องบอกชื่อกับพวกวายร้าย ทำตัวดีๆ อยู่เงียบๆ ไปเถอะ»<br>
เด็กหนุ่มคนนั้นน่าจะยืนอยู่ข้างเซเลสเชียล แต่ไม่ปรากฏตัวให้เห็น มีแต่เสียงเท่านั้นที่ได้ยิน สำหรับพวกผู้ชายพวกนั้น คงเป็นเสียงของเด็กหนุ่มที่ไม่คิดว่าจะออกมาจากเจ้ายักษ์เหล็กนั่น พวกผู้ชายต่างเบิกตากว้างจากสถานการณ์ที่เรียกได้ว่าประหลาด<br>
«อย่ามาขู่กันซะให้ยากเลย! เฮ้ย เอาเลยพวกแก!»<br>
หลังสัญญาณของหัวหน้า พวกผู้ชายพร้อมใจกันระดมยิงใส่เซเลสเชียล กระสุนปืนกระดอนจากเกราะเหล็กไปกระทบชั้นหนังสือและกระจกหน้าต่างจนแตก เซเลสเชียลไม่ได้สนใจกระสุนปืน เหวี่ยง เหวี่ยงทุกอย่างให้พินาศ กระแทกพวกผู้ชายถือปืนกระเด็น<br>
«แก แกเป็นใครกัน!»<br>
หลังมองดูพวกผู้ชายที่ไม่ขยับไปรอบๆ ชายผู้เป็นหัวหน้าก็แสดงอาการหวาดกลัว ความกลัวนั้นกระตุ้นเขาให้สาดกระสุนไปที่กลุ่มควันดำนั้น เสียงสะท้อนของโลหะดังกระทบกันก้องไปทั่ว ในสายตาของชายคนนั้นมองเห็นร่องรอยแตกหักของเหล็ก และเลือดที่ไหลเป็นทางออกจากรอยแตกนั้น ชายคนนั้นมองไปใต้หน้ากากที่แตกพลางหยุดพักหายใจ ทว่า นั่นก็มีเพียงภาพของใบหน้าตัวเองที่ถูกแต่งแต้มด้วยความโกรธและรอยยิ้มที่คุ้มคลั่ง<br>
«ความเกลียดของพวกนายจะหันเข้าหาตัวของพวกนายเอง คนเราน่ะ อดกลั้นความเกลียดของตัวเองไม่ได้หรอก""<br>
«อ..อา...อ๊าาาาาาาาาาา!!!!!»<br>
|<br>
ชานเมืองโรเธนเบิร์กเป็นเขตภูมิอากาศอบอุ่น ไม่ค่อยมีความต่างระหว่างอากาศร้อนและเย็นมากนักนั้น ที่นี่ถูกใช้เป็นที่พักตากอากาศของคนรวย สถานที่ที่ได้ชื่อว่าดีที่สุดนั้น มีบ้านพักตากอากาศที่ดูเด่นสะดุดตาอยู่หนึ่งหลัง ชั้นบนสุดของบ้านหลังนั้นปรากฏร่างของเซเลสเชียลที่กำลังลอบเข้าทางหน้าต่างโดยไม่มีใครสังเกตเห็น บ้านพักหรูหราแห่งนี้ คือที่พำนักของผู้เป็นนายของเซเลสเชียล เด็กชายผู้นี้เอง คือตัวของจริงของมนุษย์ปริศนาผู้เฝ้าระวังเหตุวุ่นวายในโรเธนเบิร์ก<br>
นามของเด็กชายนั้นคือโวรันด์ บุตรชายของตระกูลมหาเศรษฐีผู้มีอำนาจทางการเมืองของจักรวรรดิ<br>
เมื่อถึงกลางห้อง โวรันด์ก็ปีนลงจากหลังของเซเลสเชียลมาอยู่บนพรมเงียบๆ<br>
«ไปพักได้ เซเลสเชียล ไว้เจอกันอีกทีคืนพรุ่งนี้»<br>
พอโบกมือ เซเลสเชียลก็หายตัวไปในรอยแยกมิติที่ปรากฏขึ้นอย่างเงียบๆ โวรันด์ยืนดูแล้วลงนั่งถอนหายใจบนเตียงที่ใหญ่เกินกว่าจะนอนคนเดียว ตุ๊กตาขนดกตัวใหญ่ก็ยืนขึ้นในเงาของห้องราวกับกะจังหวะไว้แล้ว โวรันด์ไม่มีท่าทีตกใจอะไรเป็นพิเศษ กลับหันหน้าไปทางตุ๊กตาตัวนั้น<br>
«กลับมาแล้วเหรอ»<br>
«กลับมาแล้ว โอรัน»<br>
«หิวแล้ว»<br>
จะให้พูดชมร่างเตี้ยล่ำตาตี่นั้นว่าน่ารักก็จะยากอยู่สักหน่อย ท่าทางของเจ้ายักษ์ใหญ่ที่ปีนขึ้นมาบนเตียงอย่างโซเซนั้น ให้ความรู้สึกคุกคามอยู่ในที<br>
โอรันคือของขวัญที่พ่อมอบให้โวรันด์ แต่มีแค่โวรันด์เท่านั้นที่รู้ว่ามันขยับได้และมีความคิดเป็นของตัวเอง<br>
«เซเลสเชียลน่ะยอดไปเลย ถ้ามีพลังนี้ล่ะก็ ต้องเปลี่ยนเมืองนี้ได้แน่ๆ»<br>
«ก็ดีแล้วนี่»<br>
โอรันลงจากเตียง แล้วหยิบผลไม้ที่วางอยู่ตรงโต๊ะหัวเตียงขึ้น<br>
«สาขาย่อยของไพรม์วันนั่นเป็นที่สุดท้ายแล้วเหรอ?»<br>
โวรันด์พูดชื่อขององค์กรอาชญากรรรมที่เป็นเป้าหมายการทำลายในตอนนี้ขึ้นมา<br>
«จะใช่หรือเปล่านะ?»<br>
โอรันตอบพลางเคี้ยวแอปเปิ้ลแก้มตุ่ย<br>
«เจ้าพวกนั้นจะยอมออกจากเมืองนี้ไปไหมนะ?»<br>
โอรันไม่ใส่ใจคำถามของโวรันด์เท่าไรนัก<br>
«ไม่รู้สินะ กลับกัน อาจจะทำให้พวกมันโกรธก็ได้»<br>
«พวกที่อันตรายกว่านี้จะมาเหรอ?»<br>
«มั้งนะ แต่ว่า สำหรับนายกับเซเลสเชียลแล้วจะเป็นยังไงนะ?»<br>
«ที่จริง ถ้าพวกมันจะมาก็มา แค่เอาคืนกลับไปก็พอแล้ว»<br>
โวรันด์ยิ้มแบบไร้เดียงสา<br>
«เอาเถอะ คอยดูหนังสือพิมพ์พรุ่งนี้ก็แล้วกัน»<br>
«อื้ม นอนล่ะ คุยมากจนเหนื่อยไปหมดแล้ว โอรันทานผลไม้เสร็จแล้วก็นอนเถอะ»<br>
โวรันด์พูดพลางหาวหวอด<br>
«ไม่ต้องบอกก็จะทำอยู่แล้วล่ะน่า»<br>
โวรันด์เปลี่ยนชุดแล้วเข้านอน ในที่สุดก็เริ่มได้ยินเสียงหายใจสม่ำเสมอ เมื่อโอรันดูท่าทางจนแน่ใจแล้วก็ย้ายตัวเองไปที่มุมห้องอย่างเชื่องช้า จากนั้นก็เชื่อมสายอุปกรณ์ปลายทางของห้องนี้กับคอนเนกเตอร์ที่คอตัวเอง หลับตาลงแล้วหยุดสั่น<br>
|<br>
ถ้าเทียบกันในบรรดาหัวเมืองใหญ่ๆ จักรวรรดิแกรนเดเลเนีย โรเธนเบิร์กคือเมืองที่เต็มไปด้วยความฟุ้งเฟ้อ ต่างจากเมืองไฟดูที่มีการจัดการอย่างเข้มงวด จนถูกเรียกว่าเป็นเมืองแห่งความมืด<br>
ในเมืองนั้น มีสิ่งหนึ่งที่ทำให้ผู้คนแตกตื่นอยู่ตั้งแต่เมื่อหนึ่งปีก่อน<br>
เรื่องราวของสิ่งปริศนาที่พิพากษาเหล่าคนชั่วที่กล้าเดินกร่างราวกับเป็นเจ้าของเมืองโดยไม่มีใครสามารถทำอะไรได้ ถูกตีพิมพ์ลงหน้าหนังสือพิมพ์ของโรเธนเบิร์กแทบจะทุกอาทิตย์ในช่วงพักหลังๆ มานี้<br>
เมืองของจักรวรรดิที่เต็มไปด้วยความวุ่นวายจนผู้คนรู้สึกอึดอัดราวกับอยู่ในที่ปิดกั้น ได้มีสิ่งหนึ่งปรากฏขึ้นมาประคับประคองหัวใจของผู้คนเอาไว้<br>
และแล้ว คืนนี้ก็เป็นอีกคืนที่โวรันด์จะโลดแล่นไปในเมืองแห่งความมืดโรเธนเบิร์ก เพื่อพิพากษาความชั่ว<br>
|<br>
พระจันทร์เสี้ยวเล็กส่องแสงมายังเมืองของโรเธนเบิร์ก โวรันด์ทำตัวเข้ากลมกลืนกับเงาของอาคารหลังใหญ่เพื่อหลบจากแสงสว่าง<br>
ข้างหน้านั้นมีคฤหาสน์ที่สง่างามที่เศรษฐีสร้างเอาไว้ ทว่า บรรยากาศของพวกผู้ชายที่คอยเดินตรวจตราในสวนนั้นหาใช่ผู้ที่ได้รับการขัดเกลามารยาทมาแล้วไม่ แสดงให้เห็นว่าเจ้าของคฤหาสน์นี่ไม่ใช่คนธรรมดา ที่นี่คือสถานที่รวมพลแห่งใหม่ขององค์กรอาชญากรรมไพรม์วัน จากข้อมูลที่โอรันรวบรวมมาให้นั้น คืนนี้ ที่นี่จะถูกใช้เป็นที่ประชุมสำหรับการเริ่มเคลื่อนไหวอีกครั้ง โวรันด์ตัดสินใจที่จะหว่านแหจับกลุ่มที่ยังคงเหลือรอดและผู้นำใหญ่ของกลุ่ม<br>
«ไปกันเถอะ เซเลสเชียล»<br>
เมื่อโวรันด์ออกคำสั่งกับเซเลสเชียล เซเลสเชียลก็แหวกอากาศปรากฏตัวขึ้น โวรันด์ซ่อนตัวในต่างมิติราวกับสลับตัวกัน<br>
«จะทำให้จบทั้งหมดเลย ได้เวลาเก็บกวาดแล้ว»<br>
ถึงจะอยู่ต่างมิติแต่ก็มองเห็นรอบข้างได้ชัดเจน เขารู้สึกราวกับว่าตัวเองกลายเป็นเงาของเซเลสเชียล<br>
โวรันด์ยืนอยู่ข้างหลังเซเลสเชียลแล้วจินตนาการการเคลื่อนไหว เซเลสเชียลเริ่มขยับตามที่คิด<br>
มันพังกำแพงแล้วเข้าไปในคฤหาสน์ ที่นั่นต้องมีพวกหัวหน้ามารวมตัวกัน<br>
ทว่า ไม่มีใครอยู่ที่นั่นเลย<br>
«แปลกจังแฮะ...»<br>
ทันใดนั้นก็เกิดระเบิดขึ้นข้างหลัง เซเลสเชียลถูกแรงกระแทกจากการโจมตีซัดลงไปกระแทกกับพื้นห้อง<br>
«ซุ่มโจมตีงั้นเรอะ»<br>
โวรันด์ที่ยืนอยู่ข้างเซเลสเชียลราวกับเงานั้นไม่ได้รับบาดเจ็บ ตราบใดที่อยู่ในต่างมิติก็จะไม่มีทางได้รับผลกระทบทางกายภาพพร้อมๆ กัน<br>
เซเลสเชียลลุกขึ้นยืน แล้วหันตัวไปยังทิศทางระเบิด ตรงนั้นมีพวกผู้ชายติดอาวุธยืนตระหง่านอยู่ มีคนที่ถือปืนลันเชอร์ขนาดใหญ่อยู่ด้วย<br>
«ก็เคยได้ยินข่าวมาบ้าง แต่ไม่คิดว่าจะทนทายาดขนาดนี้»<br>
ชายร่างผอมในชุดสูทพูดพลางเดินก้าวมาข้างหน้า<br>
«รู้สึกว่าแกจะทำความเสียหายกับทางองค์กรเราไว้มากเลยนะ ใครจ้างแกมา?»<br>
«ไม่มีใครจ้างมาหรอก พวกคนเลวมันไม่จำเป็นต่อเมืองนี้»<br>
«จะเป็นอัพสตาร์หรือไฟว์แฟมิลี่กันนะ...ยังมีเวลาอีกเยอะ จะขอฟังหน่อยก็แล้วกัน»<br>
ชายคนนั้นพูดแล้วยกมือขึ้น ราวกับไม่ได้ยินคำของโวรันด์<br>
ทันทีที่ให้สัญญาณ ตาข่ายที่ถักจากลวดโลหะก็ตกลงมาคลุมตัวเซเลสเชียล<br>
«รู้แล้วล่ะว่าชุดเกราะนี่มันทนทาน แถมอาจจะควบคุมในระยะไกลด้วย หรืออาจจะมีคนอยู่ข้างในก็ได้»<br>
เซเลสเชียลพยายามสะบัดตาข่าย แต่ลวดนั้นกลับยิ่งรัดแน่นมากขึ้นไปอีก<br>
ชายในชุดสูทเดินเข้ามาใกล้เซเลสเชียลที่ขยับตัวไม่ได้<br>
«ลองแยกชิ้นส่วนดูเดี๋ยวก็รู้»<br>
พวกผู้ชายที่ถือหัวพ่นไฟเข้ามาล้อมรอบเซเลสเชียลที่ถูกตาข่ายลวดมัดไว้อย่างเหนียวแน่น<br>
พวกนั้นจุดไฟหัวพ่น แล้วเริ่มจ่อไฟไปที่ข้อต่อของเซเลสเชียล<br>
«ถอดแขนกับขาออกมาก่อนเลย»<br>
ชายในชุดสูทดึงบุหรี่ออกมาแล้วจุดสูบ<br>
โวรันด์มองดูท่าทางนั้นอย่างเงียบๆ<br>
«ของแบบนั้นทำอะไรพวกผมไม่ได้หรอก เปล่าประโยชน์น่ะ»<br>
โวรันด์พูดด้วยน้ำเสียงสงบนิ่ง<br>
«เฮ้ย อย่ามาพูดจาดูถูกกันนักนะ ใช้เสียงเด็กแบบนี้คิดจะแหย่กันรึไง»<br>
ชายชุดสูทใช้นิ้วดีดบุหรี่กระเด็นมาถูกหัวของเซเลสเชียล บุหรี่ที่ติดไฟพ่นแสงสีแดงแล้วกระดอนไป<br>
«'องค์กร'น่ะนะ ถ้าถูกเล่นตลกด้วยก็จบพอดี เพราะมันจะไม่มีใครยอมเชื่อฟัง ถ้าไม่แยกแขนขาของแกไปโยนทิ้งไว้ในเมืองล่ะก็ พวกฉันคงได้หมดความน่าเกรงขามกันพอดี""<br>
หลังจากส่งเสียงด้วยความโกรธแล้ว ชายคนนั้นก็หันไปสั่งพวกผู้ชายที่กำลังพ่นไฟอยู่<br>
«รีบทำให้มันเสร็จๆ ไปซะ!»<br>
«กำลังทำอยู่ครับ แต่เจ้านี่มันไม่มีรอยขีดข่วนเลย...»<br>
ชายที่กำลงพ่นไฟปาดเหงื่อแล้วเริ่มพูดแก้ตัว<br>
«ไอ้พวกบ้า...»<br>
เสียงร้องด้วยความโกรธของชายชุดสูทถูกเสียงระเบิดกลบหายไป แทงค์ที่พวกผู้ชายถือพ่นไฟอยู่ก็ทะลุเป็นรู ร่างของคนพวกนั้นตกอยู่ในกองเพลิง พวกผู้ชายที่ถูกเปลวไฟห่อร่างหันไปขอความช่วยเหลือพวกที่ถือปืนอยู่รอบๆ<br>
แทงค์ที่กำลังพ่นไฟกับพวกคนที่ถูกไฟคลอกเต้นรำท่าทางประหลาด พาให้คนอื่นๆ ในแก๊งติดไฟไปด้วย<br>
«โธ่เว้ย อะไรกันเนี่ย ใจเย็นกันหน่อย!»<br>
ชายในชุดสูทร้องตะโกนด้วยความโกรธใส่ลูกน้องที่กำลังสับสน ทว่า ความน่ากลัวของเปลวเพลิงได้เปลี่ยนให้แก๊งอันธพาลกลายเป็นแค่กลุ่มคนที่กำลังแตกตื่นหวาดกลัว<br>
«น้ำ! ไปเอาน้ำมา!»<br>
ไม่มีใครฟังเสียงร้องตะโกนของชายชุดสูทเลย และแล้ว ชายที่ถูกไฟคลอกก็หมดลมหายใจต่อหน้าผู้ชายที่กำลังตะโกนสุดชีวิต<br>
ชายที่ถูกไฟคลอกละลายไปกับพื้น ราวกับน้ำมันที่ติดไฟ แผ่ขยายไปที่เท้าของชายชุดสูท<br>
«นี่มัน...»<br>
ชายคนนั้นถอยห่างจากไฟสภาพเหมือนน้ำมันที่กำลังแผ่ขยาย<br>
«ก็บอกแล้วไงว่าเปล่าประโยชน์""<br>
ชายคนนั้นได้ยินเสียงนั้นราวกับอยู่ข้างหูตนเอง<br>
|<br>
- จบ -<br>","ch35_a.swf","3373_100"
100,1,"ปี 3393 «ผีเสื้อ»",1,"ผ่านไป 2 อาทิตย์หลังเมเลียหมดสติไป เบลซจึงได้รับข่าวว่าเธอฟื้นขึ้นมาแล้ว<br>
หลังจากเกิดเรื่องแบบนั้นขึ้น สำหรับเบลซแล้วนับว่าเป็นข่าวที่ไม่คาดฝันเลย<br>
«พี่...คะ»<br>
เมื่อเห็นเมเลียกลับมาอยู่ในม่านใสเหมือนก่อนหน้านี้อีกครั้ง เบลซก็รู้สึกเวทนาเหลือเกิน<br>
«พี่คะ อยู่ที่ไหน»<br>
เมเลียกรอกตาอย่างอ่อนแรง เพื่อตามหาเบลซ<br>
«อยู่นี่ อยู่นี่ไง เมเลีย»<br>
เบลซเห็นประกายแสงในนัยน์ตาของสาวน้อยที่กำลังจ้องมองตน หัวใจของเขาแผ่ซ่านไปด้วยความยินดี<br>
«พี่คะ หนู จะตายแล้วใช่ไหม ถึงได้ทรมานขนาดนี้»<br>
เมเลียพึมพำด้วยสีหน้าบิดเบี้ยวทุกข์ทรมาน<br>
«ไม่มีทาง พี่ต้องช่วยให้ได้ เพราะงั้น....»<br>
เมเลียหลบตาเบลซเมื่อเขาเอ่ยขึ้น ไม่ได้ตอบอะไร<br>
|<br>
วันหนึ่ง เบลซและเมเลียมาเดินในสวนภายในโรงพยาบาล สภาพของเมเลียค่อยๆ ดีขึ้นเรื่อยๆ จึงได้รับอนุญาตให้ออกมาเดินแบบนี้ได้<br>
สวนซึ่งปลูกต้นไม้ถูกต้องตามระเบียบ มีนกและผีเสื้อจำนวนนับไม่ถ้วนถูกเลี้ยงแบบปล่อย แม้จะเป็นสวนที่ถูกมนุษย์สร้างจัดแต่งขึ้น แต่สำหรับเมเลียที่ออกจากโรงพยาบาลไม่ได้แล้ว ก็เป็นการเปลี่ยนบรรยากาศที่ไม่เลวเลย<br>
«นี่ พี่คะ ดูสิ»<br>
ผีเสื้อบินลงมาเกาะบนหัวเข่าของเมเลีย<br>
«ผีเสื้อเหรอ สวยดีนะ»<br>
เมเลียจ้องผีเสื้อนิ่ง แต่จู่ๆ เธอก็ยื่นมือไปคว้าผีเสื้อมาขยี้แหลกคาอุ้งมืออย่างไม่ใส่ใจนัก<br>
«เมเลีย!? ทำอะไร...»<br>
«ยังไงเดี๋ยวทุกคนก็ต้องตายอยู่ดี ต่อให้หนูฆ่าทิ้งไปตอนนี้ก็เหมือนๆ กัน ใช่ไหมคะ»<br>
«เมเลีย...»<br>
เบลซตกตะลึงกับพฤติกรรมแปลกประหลาดของเมเลียอย่างยิ่ง แต่ว่าเขาก็เก็บซ่อนความรู้สึกเอาไว้ เข้ากอดเมเลียเพื่อปลอบประโลมเธอ<br>
«ไม่เป็นไรหรอก เมเลีย อย่าคิดแบบนั้นเลย»<br>
แม้เมเลียจะอยู่ในอ้อมกอดของเบลซ แต่เธอก็ยังสัมผัสได้ถึงสัมผัสของผีเสื้อที่แหลกเละคามือเธอ<br>
|<br>
หลังจากวันนั้น พฤติกรรมของเมเลียก็แปลกประหลาดขึ้นทุกที พอนึกว่าจะนอนป่วยทรมานอยู่หรือเปล่า แต่อยู่ดีๆ ก็ลุกขึ้นมาเดินเล่นในสวน ทำตัวแปลกๆ ได้เฉย เบลซลองถามสาเหตุจากแพทย์ดู แต่ก็ได้แต่ผิดหวังกับคำวินิจฉัยอันคลุมเครือเท่านั้น<br>
«ดูสิ พี่คะ ฆ่าได้แล้วล่ะ ปกติได้แต่ยืนมองจากตรงนี้ ไม่สบอารมณ์เลย นกตัวนี้»<br>
ในมือโชกเลือดกำนกสีเหลืองตัวหนึ่งไว้อยู่<br>
«มันกินอาหารนกใส่ยาอย่างมีความสุขน่าดูเลยแหละ โง่ชะมัดเลยเนอะ»<br>
เมเลียยิ้มกว้าง<br>
«พักได้แล้ว เมเลีย กินยารึยัง»<br>
เบลซดึงเอาซากศพของนกตัวนั้นมา แล้วเขวี้ยงออกไปในที่ที่มองไม่เห็น ก่อนจะกุมมือเปื้อนเลือดของเมเลีย<br>
«ยาอะไรนั่น แค่กินแล้วง่วงเอง วันไหนที่สบายดี หนูก็อยากออกมาเล่นแบบนี้บ้าง»<br>
«อย่ามาที่นี่เลย อยู่ในห้องเถอะ»<br>
เมเลียเมินเฉยต่อคำพูดของเบลซ แล้วพูดขึ้นต่อ<br>
«พี่ก็ฆ่าสิ่งมีชีวิตอย่างอื่นเหมือนกันเหรอคะ มีคนบอกหนูมาแหละ นี่ ฆ่าคนนี่รู้สึกยังไงเหรอคะ»<br>
เมเลียไม่ได้พูดประชดประชันเขา แต่กลับพูดด้วยความสนอกสนใจเหมือนคนมีงานอดิเรกเดียวกัน<br>
«เรื่องฆ่าคนอะไรนั่น มันไม่ควรทำอยู่แล้ว»<br>
«ทำไมล่ะคะ ยังไงทุกคนก็ต้องตายอยู่ดี ไม่เห็นจะมีความหมายเลย เพราะฆ่าทิ้งไปเลยก็เหมือนกันแหละ»<br>
«อย่าพูดแบบนั้นนะ ชีวิตของคนเรามีความหมายทั้งนั้น แต่ละคน....»<br>
«โกหก หนู เดี๋ยวก็คงจะตายไปทั้งๆ ที่ยังทำอะไรไม่ได้นี่แหละ ไม่มีความหมายอะไรทั้งนั้น»<br>
เบลซไม่ได้พูดต่อ<br>
«ทำไมหนูต้องตายอย่างไร้ความหมายไปคนเดียวด้วย ขี้โกงที่สุดเลย»<br>
«เมเลีย กลับกันเถอะ ไปพักได้แล้ว»<br>
เบลซดึงมือเมเลียหมายจะพาเธอกลับ แต่เธอกลับปัดมือของเขาออก<br>
«พี่คะ หนูไม่เป็นไรค่ะ หนูไม่อยากเจอเรื่องแบบนี้คนเดียวอีกแล้ว แย่ที่สุด!»<br>
|<br>
เมเลียยิ่งคุ้มคลั่งขึ้นมาเท่าไหร่ หัวใจของเบลซก็ยิ่งตกอยู่ในความสิ้นหวังอย่างไม่อาจสรรหาคำพูดใดมาบรรยายได้ น้องสาวผู้เป็นทุกสิ่งทุกอย่างของตน เริ่มบ้าคลั่งไปเรื่อยๆ ทั้งๆ ที่ยังมีชีวิตอยู่ เขาสัมผัสได้ว่า ทั้งความทรงจำอันแสนอ่อนโยน ทั้งความรัก ทั้งหมดเหมือนกลายเป็นเถ้าธุลีสีเทาไปหมด<br>
ชีวิตของเมเลียที่เขาปรารถนาจะปกป้องจนทิ้งทุกอย่าง ต่อให้ต้องแบกรับงานอย่างการลงมือฆ่าพวกพ้องตนอง ตอนนี้มันกลับค่อยๆ แสลกสลายจากภายใจ<br>
เบลซอธิบายให้แพทย์ฟัง ทำให้เธอหลับใหลไปอีกครั้ง แล้วจึงออกจากโรงพยาบาลไป<br>
|<br>
วันต่อมา เขาขอคำอธิบายสาเหตุจากแพทย์อีกครั้ง แต่คำตอบของแพทย์ก็มีแค่คำพูดที่คลุมเครือเท่านั้น<br>
เบลซนั่งอยู่หน้าเมเลียซึ่งกำลังหลับใหล ใบหน้าของเธอยามหลับเหมือนเมื่อก่อนไม่เปลี่ยน<br>
เขาตั้งใจว่าอยู่ด้วยกันไปตลอดมาตั้งแต่เด็ก ตั้งใจว่าจะยอมอุทิศทุกอย่างให้ ทุกอย่างแตกสลายไปหมด<br>
คำที่เธอเคยพูดถึง ความหมายของการมีชีวิตอยู่<br>
เมื่อเธอตัดพ้อขึ้นมาว่า «ไม่มี» ความหมาย ตัวเขาเองก็เพิ่งรู้สึกได้เหมือนกัน ว่าเขาเองก็สูญเสียมันไปแล้ว<br>
เบลซดึงมีดสั้นที่ซ่อนเอาไว้ออกมา<br>
แล้วปักลงกลางอกของเมเลีย<br>
«จบกันแค่นี้เถอะ พี่เองก็จะตามไปอยู่ด้วย»<br>
ทันใดนั้นตาของเมเลียก็ลืมโพลงขึ้น<br>
«พี่...คะ...»<br>
เบลซหลบตาของเธอ แล้วกดมีดสั้นแรงขึ้น ใบมีดฝังลงลึกขึ้นเรื่อยๆ<br>
จู่ๆ เบลซก็สัมผัสได้ถึงสัมผัสที่ต่างจากมนุษย์ เขาจึงหยุดมือ<br>
ของเหลวสีเขียวหลั่งไหลออกมาจากหน้าอกมาเมเลีย เป็นสิ่งยืนยันว่าเมเลียไม่มีทางเป็นมนุษย์<br>
อะไรบางอย่างซึ่งหน้าตาเหมือนน้องสาวของเขา กำลังดิ้นตะเกียกตะกายเหมือนพยายามจะไขว่คว้าอากาศ เบลซถอยห่างจากเตียง จ้องมองร่างนั้นอย่างงงงัน<br>
สิ่งที่เคยเป็นเมเลียแทบจะบิดตัวท่อนบนเป็นเกลียว ก่อนจะพ่นอาเจียนของเหลวสีเขียวออกมาปริมาณมาก แล้วค่อยหยุดเคลื่อนไหว<br>
|<br>
เบลซโดนจับมัดไว้ เขาโดนยามรักษาความปลอดภัยล็อคตัวไม่สามารถขยับเขยื้อนได้ทั้งๆ ที่มือยังถือมีดสั้นค้างไว้อยู่<br>
แต่เบลซก็ไม่ได้ขัดขืน ปล่อยให้โดนจับตัวไว้<br>
«เป็นจุดจบที่โหดร้ายจริงๆ»<br>
เบลซถูกจับนั่งลงบนเก้าอี้ เขาเงยหน้าขึ้นเมื่อได้ยินเสียงของชายคนหนึ่ง เบื้องหน้าเขาคือใบหน้าเอือมระอาของเจ้าหน้าที่จากกองสังเกตการณ์<br>
«เมเลียล่ะ เมเลียเป็นอะไรไป»<br>
เบลซถามเสียงงืมงำ<br>
«ยอมให้ตุ๊กตาเดินเครื่องเพื่อให้คุณทำงานให้อาจจะเป็นการตัดสินที่ผิดพลาดก็ได้นะครับ»<br>
 เจ้าหน้าที่พูดอย่างไม่ยี่หระ<br>
«แกเอาเธอ เอาเมเลียตัวจริงไปไว้ที่ไหน!!»<br>
«คุณน้องสาวก็อยู่นั่นไงครับ»<br>
«ไม่ใช่! นั่นไม่ใช่เมเลีย»<br>
สิ่งที่เคยเป็นเมเลียยังคงนอนอยู่บนเตียง<br>
«ร่างเนื้อของเธอ ตายไปตั้งแต่เมื่อ 3 ปีก่อนแล้วล่ะครับ นั่นคือมนุษย์จักรกลที่สร้างขึ้นโดยมีน้องสาวของคุณเป็นต้นแบบ แต่ว่าก็มีความทรงจำกับนิสัยบรรจุอยู่ จะบอกว่าเป็นคนเดียวกันก็ได้ คุณก็คิดอย่างนั้นใช่ไหมล่ะ»<br>
«ไม่ใช่...»<br>
«ถ้าคนรับรู้สึกแบบนั้น ก็เป็นคนเดียวกันนั่นแหละครับ สิ่งที่มีรสชาติหน้าตาเหมือนแอปเปิ้ลก็คือแอปเปิ้ล คุณเองก็ยอมรับว่านั่นคือน้องสาวของคุณ คุณสัมผัสได้เอง ก็เลยเป็นคนเดียวกันไงครับ»<br>
«ไม่ใช่ เมเลียไม่มีทางเป็นบ้าไปแล้วแบบนี้หรอก»<br>
เบลซขึ้นเสียง<br>
«อาการผิดปกติทางอารมณ์ของเธอ อาจจะเกิดจากอุปนิสัยของเจ้าตัวเอง หรือเกิดจากความผิดพลาดทางเทคนิคของเครื่องกล ต้องลองตรวจสอบดูถึงจะรู้สาเหตุแน่ชัดครับ»<br>
«ไม่ใช่...»<br>
«เลิกแย้งสักที เปล่าประโยชน์ครับ เรื่องที่คุณฆ่าน้องสาวของคุณ ยังคงไม่เปลี่ยนไป»<br>
«ข้า...»<br>
เบลซไม่สามารถเอ่ยอะไรออกมาเป็นคำพูดได้อีก<br>
«เอาเถอะ ได้ปิดฉากด้วยตัวเองก็ไม่เลวเท่าไหร่ ขึ้นอยู่กับวิธีคิดนะครับ»<br>
รอยยิ้มกลับมาปรากฏบนใบหน้าของเจ้าหน้าที่<br>
|<br>
ณ บ้านพักเล็กๆ หลังหนึ่ง ในมุมตัวเมืองจักรวรรดิแกรนเดเลเนีย เบลซนั่งเหม่อมองแสงไฟจากโคม<br>
เวลาผ่านมาพอสมควรหลังจากเขาทำลายมนุษย์จักรกลที่มีเมเลียเป็นต้นแบบ<br>
เบลซตกอยู่ในความสิ้นหวัง ได้แต่ใช้ชีวิตตามที่เจ้าหน้าที่บอก เมื่อไม่มีอะไรค้ำจุนจิตใจ เขาจึงเอาแต่ทำภารกิจที่ได้รับมอบหมายราวกับเครื่องจักร ด้วยความจริงเพียงหนึ่งเดียวว่าเขาได้ลงมือฆ่าน้องสาวของตนเอง ความรู้สึกผิดบาปห่อหุ้มจิตใจหนาแน่น<br>
|<br>
จู่ๆ เขาก็สัมผัสได้ว่ามีกลิ่นอายของมนุษย์อยู่หน้าบ้านพักของเขา ยังไม่ทันรู้ว่าเป็นใคร แต่ประตูก็เปิดออกทันที<br>
หน้าประตูมีแม็กซ์ซึ่งควรจะทำงานแยกกับเขา กับคนสวมหน้ากากประหลาดอีกคน<br>
«แกเป็นใคร»<br>
«ฉันคือ ผู้พิทักษ์ ตัวแทนของจักรพรรดิอมตะ»<br>
«ข้ารับใช้พวกแกรนเดเลเนียเหรอ มีธุระอะไร»<br>
เบลซกำดาบยาวของตน แม้จะมาพร้อมกับแม็กซ์ แต่เขาก็ไม่คิดว่าคนอย่างตัวแทนของจักรพรรดิจะมีธุระอะไรกับเขา<br>
«ทำไมพาแม็กซ์มาด้วย»<br>
แม็กซ์ซึ่งเป็นมนุษย์จักรกลที่ถูกสร้างมาเพื่อสู้รบ ไม่มีทางมาอยู่กับชายคนนี้ได้<br>
«พอดีเป็นเพื่อนเก่ากันน่ะ เขาช่วยแนะนำเธอให้รู้จักไง»<br>
«เป็นเพื่อนกับเครื่องจักรงั้นเหรอ น่าสงสัยชะมัด»<br>
«จริงเหรอ ได้ยินว่ามีคนที่ยอมฆ่าพวกพ้องตัวเองเพื่อเครื่องจักรน้องสาวด้วยนะ»<br>
เขาไม่รู้สีหน้าของผู้พิทักษ์ซึ่งซ่อนอยู่ภายใต้หน้ากากเลย<br>
«แก ต้องการจะพูดอะไรกันแน่»<br>
เบลซกำดาบที่อยู่มือตนแน่นขึ้น<br>
«ความลับของโลกทั้งหมดอยู่ใต้พระบาทของจักรพรรดิอมตะ พวกเราแค่อยากเป็นพลังให้เธอเท่านั้น»<br>
น้ำเสียงกรุณาที่ดังก้องไปทั่วนั้น ดูมีเสน่ห์อย่างน่าประหลาด<br>
«ข้าไม่ได้ต้องการความช่วยเหลือจากใคร»<br>
เบลซตอบพึมพำ<br>
«เอาแต่กอดบาปอยู่กับตัว ใช้ชีวิตเป็นทาสพวกแพนเดโมเนียม พอใจแล้วงั้นหรือ»<br>
«ไม่เกี่ยวกับแก»<br>
«ถ้ามีวิธีเอาน้องสาวกลับมาได้ จะทำยังไง»<br>
เบลซผ่อนแรงมือที่กุมดาบ<br>
«มนุษย์จักรกลนั่น ไม่สิ เมเลียยังคงมีตัวตนอยู่»<br>
ผู้พิทักษ์กระซิบแผ่วกับเบลซผู้ตัวสั่นเครือ<br>
«ถ้าฉันลงมือเองล่ะก็ จะสามารถเดินเครื่องอีกรอบได้»<br>
«จะได้อยู่กับเมเลียอีกงั้นเหรอ!?»<br>
เบลซถามกลับในข้อเสนอที่เขาไม่เคยคาดฝันถึงมาก่อน<br>
«ใช่แล้ว สิ่งที่เธอปรารถนา พวกเรามอบมันให้เธอได้»<br>
«มีอะไรมายืนยัน»<br>
«ขอสาบานด้วยนามของจักรพรรดิอมตะ»<br>
ภาพรอยยิ้มของเมเลียในบ้านเกิดลอยขึ้นมาในหัวใจของเบลซ เขาตัดสินใจไว้แล้วว่า ถ้าเอาความอ่อนโยนและความรู้สึกที่มีให้เธอกลับมาได้ ไม่ว่าอะไรเขาก็ยอมทำทั้งนั้น<br>
|<br>
- จบ -<br>","ch10_e.swf","3393_002"
336,1,"ปี 2790 «การเดินทาง»",1,"เมลคิออร์หยุดการควบคุมคอนโซลบังคับ จากนั้นก็ทิ้งตัวลงนั่งที่เก้าอี้แล้วหลับตาลงชั่วครู่<br>
เมื่อเขาลืมตาขึ้นอีกครั้ง ก็มองมายังชิพเล็กๆ 1 อันที่วางอยู่ตรงกลางเคสเก็บชิพข้างตัว<br>
มีสายเคเบิลเส้นโตเส้นหนึ่งยื่นออกมาจากเคสนั้น เชื่อมต่อเข้ากับห้องเครื่องใต้ห้องวิจัยของเมลคิออร์<br>
เมลคิออร์พิมพ์รหัสสั่งงานลงไปที่คอนโซล<br>
«ตื่นขึ้นมา สเตเชีย»<br>
หน้าจอมอนิเตอร์เปลี่ยนจากหน้าจอเดินเครื่องเป็นหน้าจอที่มีเส้นวิ่งเป็นลูกคลื่นจำนวนนับไม่ถ้วน<br>
«อรุณสวัสดิ์ค่ะ»<br>
เสียงเครื่องจักรที่รูปร่างเหมือนเด็กสาวตอบกลับอย่างชัดเจนด้วยเสียงสูงที่ถูกกำหนดไว้<br>
«จากนี้ไปเธอจะต้องออกเดินทาง การเดินทางมหัศจรรย์ที่ยังไม่เคยมีใครในโลกได้สัมผัสมาก่อน»<br>
«ค่ะ»<br>
«ตอนนี้เธอคงจะยังไม่เข้าใจ แต่ว่า มีแค่เธอเท่านั้นที่ได้รับพลังที่จะท่องไปยังโลกแห่งความเป็นไปได้อย่างอิสระ»<br>
ในที่สุด เมลคิออร์ก็เริ่มการทดลองที่ปรารถนาแล้ว<br>
ระบบที่คอยสังเกตการณ์เรื่อยไปแบบอนันต์ ควบคุมซ้ำไปมา และสามารถเลือกเอาโลกแห่งความเป็นไปได้เพียงหนึ่งเดียวออกมา ก็คือ สเตเชีย<br>
«เธอจะต้องออกเดินทางไปยังพื้นโลกแห่งเหตุและผล ใช้เวลานิรันดร์ทั้งหมดที่มี เลือกเอาโลกที่สามารถควบคุมได้อย่างอิสระเพียงหนึ่งเดียวออกมา แล้วกลับมายังที่นี่อีกครั้ง»<br>
สเตเชียคือปัญญาประดิษฐ์ที่ถูกสร้างขึ้นในฐานะอุปกรณ์สังเกตการณ์หลักของเครื่องจักรทดลอง ในการสังเกตการณ์นั้น หากไม่มีปัญญาขั้นสูงแล้วล่ะก็จะไม่สามารถเลือกโลกที่ควบคุมอย่างอิสระได้ถูกต้อง ถึงตอนนี้จะทำได้แค่การโต้ตอบเบื้องต้นธรรมดา แต่หากอยู่ในเวลาชั่วนิรันดร์แล้วล่ะก็ อาจจะเป็นถึงปัญญาที่มนุษยชาติไม่ได้มีวันเอื้อมถึงเลยก็เป็นได้<br>
«ตามที่ท่านสั่งค่ะ»<br>
เมลคิออร์ตรวจสอบวงจรควบคุมคำสั่งที่เขียนลงในชิพ เขาติดตั้งการทำงานพิเศษลงไปซึ่งแม้แต่สเตเชียเองก็ไม่รู้ถึงการมีอยู่ของชิพนี้ ทว่า ปัญญาประดิษฐ์ที่มีพลังสมบูรณ์นั้นจะเกิดการรับรู้ถึงมันขึ้นมาหรือไม่ เมลคิออร์เองก็รู้ถึงความเสี่ยงนั้น แต่เขาก็เตรียมใจไว้แล้วว่าจะดำเนินการทดลองต่อไปโดยไม่สนใจเรื่องนั้น เพราะแต่เดิมแล้ว นี่เป็นการทดลองเพื่อเพิ่มจากความเป็นไปได้เพียงน้อยนิด สู่ความเป็นไปได้ที่ไร้ขีดจำกัด<br>
«กำหนดการปล่อยจรวดคือในอีกสิบสี่ชั่วโมงให้หลัง พอเธอตื่นขึ้นอีกครั้ง ก็คงเป็นหลังจากออกจากชั้นบรรยากาศสตราโทสเฟียร์ จนถึงชั้นบรรยากาศโลกระดับที่สามล่ะนะ เธอจะบินต่อไปเรื่อยๆ มุ่งหน้าไปสู่วอยด์»<br>
วอยด์ หมายถึงโครงสร้างขนาดใหญ่ของอวกาศ เป็นบรรยากาศกว้างใหญ่ที่ว่างเปล่า ถ้าเป็นที่นั่น เธอคงจะสามารถทุ่มเทให้กับการการสังเกตและควบคุมโดยที่ไม่มีใครมารบกวนในช่วงเวลานิรันดร์อันสมดุลได้แน่<br>
«ฉันจะต้องทำอะไรเหรอคะ?»<br>
สเตเชียถูกสร้างขึ้นในฐานะสิ่งเชื่อมต่อของการทดลองตรวจสอบ ตามแผนการแพนเดโมเนียมที่เมลคิออร์ร่วมมืออยู่ การสร้างสเตเชียไปพร้อมกับการปิดบังเป้าหมายที่แท้จริงของจรวดที่จะมุ่งหน้าไปยังวอยด์นั้นยากยิ่ง แต่ด้วยแผนการตั้งชื่อว่า «การทดลองตรวจสอบระดับความเสถียรของเคโอเซียมในอวกาศ« ทำให้มาถึงขั้นนี้ได้<br>
«งั้นจะอธิบายให้ฟังดีกว่า ที่เธอต้องควบคุมและสังเกตการณ์นั้น ก็คือสิ่งที่เรียกว่าคอร์ซิสเต็มที่ทำจากผลึกเคโอเซียม เจ้านั่นน่ะเชื่อมต่อกับโลกแห่งความเป็นไปได้จำนวนนับไม่ถ้วนอยู่ เธอจะต้องตรวจสอบคอร์นั่นในเวลาอันเป็นนิรันดร์ที่มนุษย์ไม่มีวันเอื้อมถึง โดยใช้มันสมองของอามอร์ฟัสที่มีพลังงานจากเคโอเซียมและความสามารถในการซ่อมแซมตนเองนะ»<br>
«แต่ว่า สมมติว่าฉันใช้เวลานานมาก เมื่อไขปัญหาได้แล้วกลับมา ที่นี่ก็ไม่มีใครอยู่แล้วไม่ใช่หรือคะ? เวลาเพียงหลักสิบปีคงเป็นไปไม่ได้แน่»<br>
«ใช่ ถ้าเป็นโลกนี้ล่ะก็นะ แต่ว่า เธอที่ได้ความสามารถเลือกโลกแห่งความเป็นไปได้อย่างอิสระน่ะ สามารถเลือกเอา 'โลกที่เมื่อออกจากที่นี่ไปก็สามารถไขปัญหาได้ทันที' ออกมาได้นะ»<br>
«หมายความว่าสามารถเปลี่ยนแปลงอดีตได้งั้นหรือคะ?»<br>
«ไม่หรอก ไม่ได้หมายความว่าเปลี่ยนแปลงอดีต แค่ได้พลังที่สามารถย้ายตัวเองไปยังโลกนั้นได้น่ะ»<br>
«เธอที่จะออกเดินทางในอีกสิบสี่ชั่วโมงให้หลังจะได้รับพลังนั้นแล้วกลับมาที่นี่อีกครั้ง อย่างน้อยก็คงจะหลายสัปดาห์หรือหลายเดือนละมั้ง»<br>
«แต่ว่า หากตัวฉันในอนาคตสามารถไขปัญหาได้ ก็เลือกโลกที่ได้ความสามารถมาตอนนี้เลยไม่ดีกว่าเหรอคะ?»<br>
«อาจจะมีโลกแบบนั้นอยู่ก็ได้นะ แต่ว่าโลกนี้ตอนนี้น่ะคงเป็นไปไม่ได้หรอก หากไม่เริ่มกรรมล่ะก็ จะไม่สามารถย้ายไปยังโลกอื่นได้ จะเกิดกรรมได้น่ะจำต้องมีจุดเริ่มต้น นั่นคือเธอชั่วพริบตาที่เธอออกเดินทางแล้วเริ่มการทดลองนั่นแหละ»<br>
«ทำไมต้องไปยังอวกาศที่ห่างไกลด้วยคะ?»<br>
«ปัญหาเรื่องโอกาสไงล่ะ มันคือทางที่มีโอกาสสำเร็จมากที่สุดที่จะออกห่างจากกรรมทุกกรรมได้ด้วยกำลังทั้งหมด ถ้าเป็นที่นี่น่ะ จะหนีไม่พ้นกรรมของมนุษย์หรือกรรมของดวงดาว ความว่างเปล่าสมบูรณ์ที่ไม่มีอะไรเลยนั่นแหละ คือกุญแจสู่ความสำเร็จล่ะ»<br>
«เพื่อให้ไม่มีใครสามารถหยุดการทดลองและการคิดคำนวณของฉันได้หรือคะ?»<br>
«ถูกต้องตามนั้น พริบตาที่เธอเร่งความเร็วมุ่งไปยังวอยด์ โลกที่เราอยู่ตอนนี้จะเปลี่ยนไปตามที่ถูกกำหนดเอาไว้»<br>
«เข้าใจแล้วค่ะ มาสเตอร์»<br>
เมลคิออร์สูดหายใจลึกอยู่หน้าจอมอนิเตอร์ที่กระพริบอยู่<br>
«ขอถามเป็นข้อสุดท้ายได้ไหมคะ?»<br>
«มีอะไรก็ว่ามาได้เลย»<br>
«ฉันต้องใช้เวลาเท่าไหร่ถึงจะสามารถได้ผลลัพธ์กลับมาคะ?»<br>
«ที่คาดไว้ก็สองหมื่นล้านปีนะ»<br>
«เข้าใจแล้วค่ะ ขอบคุณมาก»<br>
เมลคิออร์กดสวิตช์หลักปิดการทำงานของสเตเชีย แล้วย้ายสเตเชียไปยังเมนเฟรมที่ติดตั้งไว้บนจรวด<br>
แล้วเขาก็ออกจากสถาบันวิจัยเพื่อติดชิพควบคุมที่ถืออยู่ในมือเข้ากับจรวด<br>
|<br>
และแล้ว สเตเชียก็ออกเดินทางไปสู่ความว่างเปล่าอันกว่างใหญ่<br>
หลังจากพ่นควันขาวแล้ว จุดประกายแสงนั้นก็หายไปในท้องฟ้า<br>
เธอคงจะใช้เวลาที่อาจเรียกได้ว่าชั่วนิจนิรันดร์อย่างโดดเดี่ยวจนหมด จึงจะทำให้เป้าหมายบรรลุได้สำเร็จกระมัง<br>
เอ็นจิเนียร์จำนวนมากมารวมตัวกันอยู่ที่สถานีปล่อยตัวที่ถูกสร้างขึ้นในพื้นที่รกร้างนั้น เป็นจรวดที่จะบินออกสู่อวกาศนั้นการจะสร้างและเก็บรักษาด้วยตัวคนเดียว เป็นเรื่องที่เป็นไปไม่ได้ ทว่า เมลคิออร์แอบซ่อนจุดประสงค์ที่แท้จริงของการทดลองนี้ไว้ และบรรลุเป้าหมายภารกิจได้สำเร็จ<br>
หลังจากเมลคิออร์เข้าไปทักทายเหล่าเอ็นจิเนียร์ที่มาร่วมกันแสดงความยินดีแล้ว ก็กลับสถาบันวิจัยไป<br>
|<br>
การมอบปัญญาประดิษฐ์ให้กับโครงสร้างการทดลองนั้น ในครั้งแรกเมลคิออร์คิดจะสร้างแบบจำลองของตัวเองเพื่อการนั้น<br>
ตัวเองที่สร้างจากเซนโซเรคคอร์ดนั้นจะกลายเป็นผู้สังเกตการณ์การทดลอง ทว่า เขากลับรู้สึกกลัวความคิดนั้นขึ้นมาในทันใด<br>
จะมีใครสามารถขังตัวเองในนรกแห่งความโดดเดี่ยวที่เรียกได้ว่าชั่วนิรันดร์ที่ไม่มีใครอยู่เลยได้ ถึงจะเป็นแบบจำลองของตัวเองก็ตามที<br>
ตอนนั้น ตอนนั้น ความพึงพอใจเล็กๆที่ได้ทรมานผู้อื่น รวมทั้งความรู้สึกพิเศษที่คล้ายความสังเวชก็เอ่อขึ้นมา<br>
นั่นคือเรดเกรฟ ผู้หญิงเพียงคนเดียวที่ผ่านเข้ามาในความคิดคำนึงของเขา<br>
ผู้หญิงที่มีความงามและปัญญาสมบูรณ์พร้อมที่เติบโตมาด้วยกัน สำหรับเมลคิออร์แล้ว เธอเป็นเป้าหมายแห่งศรัทธาของเขาตั้งแต่ตอนนั้นจนถึงตอนนี้เลยก็ว่าได้<br>
ทว่า ความรู้สึกรักและนับถือนั้น คงเป็นสิ่งที่ตนไม่มีวันได้รับตอบกลับมา มันจึงแปรเปลี่ยนไปเป็นความรู้สึกอยากสาปแช่งความเป็นจริงขึ้นมาด้วย<br>
เรดเกรฟนั้นปฏิบัติกับเขาราวพี่น้อง แต่เขากลับไม่รู้ว่าตนควรปฏิบัติตัวกลับไปเช่นไร เมื่อตอนที่ตนรู้สึกตัวนั้น ก็เป็นเวลาหลังจากที่มีการยอมรับอย่างเป็นทางการในฐานะของพาร์ทเนอร์ของเรดเกรฟและกรายบัค<br>
เขานำความรู้สึกอิจฉาริษยาและความรู้สึกที่ซับซ้อนนั้นไปจดจ่ออยู่กับงาน พร้อมๆ กับสะสมเอาความโดดเดี่ยวที่ไร้หนทางและความเคียดแค้นเอาไว้ในใจด้วย<br>
และตอนนั้นเองที่เขาคิดว่าจะสละการทดลองที่เป็นงานชิ้นใหญ่ที่สุดของเขานี้ให้กับเธอ<br>
เมลคิออร์ขโมยเซนโซเรคคอร์ดของเรดเกรฟออกมา<br>
เขาสร้างปัญญาประดิษฐ์ของสเตเชียขึ้นมาจากเซนโซเรคคอร์ดตั้งแต่ช่วงวัยเด็กที่เริ่มจำคนอื่นได้ จนถึงช่วงอายุสิบสองปีของเรดเกรฟ<br>
ทั้งเสียง รูปร่าง เหมือนกับเธอทั้งหมด<br>
และเขาใส่องค์ประกอบของตัวเองลงไปด้วยเล็กน้อย<br>
เขาสร้างปัญญาประดิษฐ์ที่ถอดแบบมาจากตนและเรดเกรฟ เพื่อใช้ในการทดลองที่ทั้งยิ่งใหญ่ที่สุดและโหดร้ายที่สุดนี้<br>
เมลคิออร์คิดแม้กระทั่งว่าจะให้สเตเชียเป็นพระเจ้าในโลกใบใหม่<br>
|<br>
ท้ายที่สุดแล้ว เมลคิออร์ก็ชิงชังโลก<br>
การแก้แค้นครั้งใหญ่ที่สุดที่ตัวเองที่เกิดมาอย่างโดดเดี่ยวเพื่อการวิจัยจะทำได้ การแก้แค้นทั้งโลกใบนี้ ทั้งเรดเกรฟ ทั้งตนเองที่ชิงชังโลกที่เกิดขึ้นพร้อมกัน เมื่อเมลคิออร์คิดแผนการนั้นได้ก็ดีใจเป็นอย่างยิ่ง ว่าในที่สุดก็สามารถเปลี่ยนโลกใบนี้ให้เป็นไปตามใจต้องการได้<br>
ทว่า เมื่อเริ่มการทดลองขึ้นจริงๆ ความไม่สบายใจก็แผ่ซ่านขึ้นด้วย<br>
โลกอยู่ที่นี่ ณ ตอนนี้ เป็นโลกที่การทดลองจะต้องมีปัญหาตามมาเป็นธรรมดา<br>
ทั้งโลกที่การทดลองล้มเหลว ทั้งโลกที่ตัวเองต้องตกอยู่ในความโศกเศร้า โลกแห่งความเป็นไปได้นั้นคงมีอยู่นับไม่ถ้วน<br>
ไม่มีอะไรสามารถยืนยันได้ว่าโลกใบนั้นไม่ใช่โลกที่อยู่ตอนนี้<br>
จรวดของสเตเชียนั้นมุ่งสู่วงโคจรอย่างแน่วแน่ อีกประมาณสามวันก็น่าจะถึงชั้นบรรยากาศระดับที่สามแล้ว<br>
เมลคิออร์เปิดหน้าจอสถานะของจรวดทิ้งเอาไว้เพื่อทำให้ความตื่นเต้นและความไม่สบายใจสงบลง แล้วหลับไปทั้งๆ อย่างนั้น<br>
|<br>
เขนเอากายลงบนเตียงที่อยู่มุมหนึ่งของห้องวิจัย พลางมองกำแพงที่สะท้อนแสงจากหน้าจอมอนิเตอร์พร้อมกับนึกถึงช่วงเวลาสมัยเด็ก<br>
ปกติเขาเองก็ใช้ชีวิตแบบไม่ค่อยได้นอนอยู่แล้ว แต่ถึงจะอย่างนั้นก็มีเรื่องที่เขามักจะคิดก่อนนอนอยู่เสมอ<br>
ว่าตนเองก่อนที่จะหลับไปนั้น จะเป็นคนเดียวกับตนเองหลังจากตื่นนอนหรือไม่<br>
|<br>
....มนุษย์จะหยุดความทรงจำในแต่ละวัน และเปลี่ยนแปลงมันไปเรื่อย การนอนหลับนั้นจะจัดการความทรงจำ แล้วสร้างคนขึ้นมาใหม่<br>
....ถึงการเปลี่ยนแปลงนั้นจะแค่เล็กน้อย แต่ตนเองในวันนี้และตนเองในพรุ่งนี้นั้นแตกต่างกันโดยสิ้นเชิง<br>
....ถ้าอย่างนั้นแล้ว ก็เหมือนกับว่าตนเองในวันนี้นั้นตายไป แล้วเกิดใหม่ในฐานะตนเองในวันพรุ่งนี้ไม่ใช่หรือ?<br>
....หลังจากหลับไปแล้ว ตนเองในตอนนี้ก็จะหายไปชั่วนิจนิรันดร์ไม่ใช่หรือ?<br>
|<br>
เขายังเคยคุยความคิดที่ไม่สบายใจและไม่สามารถค้นพบคำตอบได้กับเพื่อนสมัยเด็กทั้งสองคนนั้น<br>
เขาจำได้ว่าเรดเกรฟนั้นเพียงแค่ฟังผ่านๆ แล้วยิ้มให้ ทว่ากรายบัคนั้นรู้สึกทึ่งในความคิดนั้น<br>
เมลคิออร์รำลึกถึงวันคืนอันเยาว์วัยนั้นแล้วหลับไป<br>
|<br>
เช้าวันต่อมา เมลคิออร์ตื่นขึ้นมาด้วยเสียงกริ่งแจ้งว่ามีแขกมา<br>
ไม่มีอะไรผิดปกติจากหน้าจอของสเตเชีย<br>
เมื่อเขาสบายใจแล้วก็ปิดสวิตช์หน้าจอลง แล้วเปิดหน้าจออีกบานฉายภาพประตูหน้าบ้านเพื่อดูแขกผู้มาเยือน<br>
และพบว่าผู้ที่ยืนอยู่ที่นั่นคือกรายบัค<br>
«มีธุระอะไรเหรอ?»<br>
กรายบัคไม่ค่อยมาที่นี่บ่อยนัก แต่สถานีวิจัยของเมลคิออร์นั้นก็ถูกทิ้งร้าง จนไม่ค่อยมีใครเข้ามาแต่แรกแล้ว<br>
«มาขอรับของที่นายขโมยไปไงล่ะ»<br>
เมลคิออร์เงียบลงในพริบตา ตอนที่เขาสร้างสเตเชียนั้น เขาใช้งานวิจัยของกรายบัคโดยไม่ได้รับอนุญาติ<br>
«ไม่ได้โกรธอะไรหรอก เมลคิออร์ เรามันพี่น้องกันนะ แค่อยากจะขอคุยด้วยสักหน่อย»<br>
«เข้าใจแล้ว»<br>
เมลคิออร์เชิญกรายบัคเข้ามาในสถานีวิจัย<br>
|<br>
- จบ -<br>","ch34_a.swf","2790_000"
287,1,"ปี 3396 «สาบาน»",1,"«รายงานก็มีเพียงเท่านี้ครับ สถานการณ์การต่อสู้ของผู้พิทักษ์ราชินีองค์ใหม่นั้นดูแปลกๆ อย่างที่คิดเลยครับ»<br>
«ขอบใจมาก อาสึระ ทำงานได้ดีมาก»<br>
ลูคาอยู่ระหว่างทำสมาธิ อาสึระกลับมาจากการถูกส่งไปประจำการในเมืองหลวงในฐานะผู้สอดแนม เพื่อมารายงานความสัมพันธ์เบื้องหลังรัฐบาลของสหราชอาณาจักร ลูคาหลับตาฟังรายงานของอาสึระจนจบ<br>
«ท่านลูคาครับ ขอคำสั่งต่อไปด้วย»<br>
«อืม แต่ก่อนหน้านั้น ข้าอยากถามความเห็นเจ้าสักหน่อย»<br>
ลูคาลืมตาขึ้นช้าๆ ท่าทางนั้นไม่เปลี่ยนไปจากตอนที่ออกท่องแดนรกร้างเลย เสื้อผ้าก็เป็นชุดของชาวเผ่าทางตะวันออก<br>
«ข้าคิดว่าการที่ท่านออกตัวก็จะเป็นอีกหนทางหนึ่ง หากการต่อสู้กับผู้พิทักษ์ยังมีต่อไป คงจะมีคนที่มองหาความสมดุล และคิดว่าอำนาจการปกครองและอำนาจทางการทหารของท่านลูคาเป็นสิ่งจำเป็นออกมาอย่างแน่นอน ถึงนี่จะเป็นความลับ แต่กับคนส่วนหนึ่งแล้ว คำพูดนั้นเชื่อถือได้ครับ»<br>
อาสึระก้มหน้าพูด<br>
«หึฮ่าฮ่า เจ้าสอดรู้เกินไปนะอาสึระ ตัวข้าในตอนนี้น่ะ คิดแต่เรื่องสนับสนุนองค์ราชินีเท่านั้น อันที่จริงข้าเองก็เคยคิดจะออกหน้าอยู่เหมือนกัน แต่ความรวดเร็วในการตัดสินใจเป็นสิ่งสำคัญในการสงคราม ผู้นำทัพน่ะควรมีอำนาจเอาไว้ให้มากจะดีกว่า»<br>
«ครับ»<br>
«แต่ว่า นั่นมันเรื่องปกติ สมัยก่อน ไม่สิ การต่อสู้ครั้งอดีต วิธีแบบนั้นอาจจะดีแล้วก็ได้ แต่การต่อสู้ในครั้งนี้น่ะ ข้ารู้สึกว่าวิธีการธรรมดาจะไม่สามารถเอาชนะได้»<br>
สหราชอาณาจักรรูบิโอนากำลังระส่ำระสาย เนื่องจากการสิ้นพระชนม์อย่างฉับพลันของราชาองค์ก่อน แล้วก็เริ่มมีการยึดอำนาจปราการนิรันดร์เทรโด ความตกต่ำของรูบิโอนาเริ่มกระจ่างชัด<br>
«แต่ว่า หากเป็นเช่นนี้ต่อไป ก็จะพ่ายแพ้ต่อการการรุกคืบของจักรวรรดิโดยไร้กำลังต่อต้านนะครับ»<br>
«นั่นสินะ แต่พวกเรากำลังเผชิญหน้ากับอะไรล่ะ?»<br>
«จักรวรรดิแกรนเดเลเนียครับ ประเทศแข็งแกร่งที่ภาคภูมิในพลังอำนาจสูงสุด»<br>
«จริงสิ แต่จักรวรรดินั้นไม่ใช่แค่เป็นประเทศที่แข็งแกร่ง เจ้ารู้เรื่องประหลาดที่เทรโดใช่ไหม»<br>
«ศพเดินได้น่ะหรือครับ?»<br>
«ใช่ เป็นปรากฏการณ์ที่น่ากลัวยิ่ง แล้วก็มีข่าวการกลับมาของจักรพรรดิอมตะด้วย»<br>
ลูคาหยุดทำสมาธิ แล้วลุกขึ้นยืนต่อหน้าอาสึระ อาสึระไม่ได้เงยหน้าขึ้น<br>
«โลกได้มาถึงยุคใหม่แล้ว การที่จะข้ามผ่านน้ำวนจากนี้ไป คงจะมีเรื่องคล้ายแบบนี้เกิดขึ้นเรื่อยๆ คนตายจะคืนชีพ ราชาผู้ได้นามว่าอมตะพยายามจะยึดครองโลก พวกมันจะเปลี่ยนดวงชะตาของโลก ต้องทิ้งอดีตที่ผ่านมาไป การยึดติดกับอดีตที่รุ่งโรจน์จะทำให้สูญเสียอนาคต มองปัจจุบันให้เที่ยงตรง แล้วปรับตัวเข้ากับโลกใหม่»<br>
«ตามที่ท่านว่าครับ»<br>
«อาสึระ เจ้าเองก็ต้องมีทักษะใหม่ๆ เพียงแค่ศิลปะการต่อสู้น่ะไม่ทำให้ชนะได้หรอก เจ้าต้องก้าวไปข้างหน้าเพื่อให้แข็งแกร่งอยู่ต่อไป»<br>
«ครับ»<br>
«ข้าอยากจะให้เจ้าไปที่จักรวรรดิ โดยเฉพาะที่เมืองไฟดู ไปสัมผัสโลกของพวกเขาซะ เจ้าจงไปนำเอาภูมิปัญญาของทางตะวันตกมา เช่นที่ข้ารับพลังจากตะวันออก»<br>
«รับทราบครับ»<br>
«อาสึระเอ๋ย เจ้าจงเคลื่อนไหวตามจิตวิญญาณของตนเสีย มิใช่ตามคำสั่งข้า»<br>
อาสึระพยักหน้า แล้วออกจากที่นั่น<br>
|<br>
อาสึระพบกับลูคา ทำงานร่วมกันในส่วนกลางของอาณาจักรตามคำมั่นสัญญาโบราณ อาสึระเป็นทั้งแขนและขาของเขา แต่ก็ยังรู้สึกความผิดแผก นั่นคือความแตกต่างระหว่างวัฒนธรรมที่ถูกขัดเกลาของประเทศส่วนกลาง กับชีวิตที่โหดร้ายในหมู่บ้านยากจนนั่น<br>
ที่บ้านเกิดนั้นความตายเป็นเรื่องใกล้ตัวมาก ต้องตั้งสติอยู่เสมอว่าวันพรุ่งนี้จะรอดชีวิตได้อย่างไร เขาหวนคิดถึงคืนวันแห่งการฝึกฝนการเอาตัวรอดด้วยพลังของตนเอง<br>
ต่างกับในประเทศอันกว้างใหญ่นี้ วัฒนธรรมของประเทศที่ถูกปรับให้เป็นระบบนั้นอ่อนกว่ามาก การตั้งสติว่าความตายอยู่ใกล้ตัว ก็แค่เฉพาะในสนามรบเท่านั้น<br>
พลังก็เช่นกัน โลกการเมืองที่ลูคาอยู่นั้นก็เป็นโลกที่ต้องเดิมพันด้วยความเป็นและความตายเช่นกัน แต่โลกนั้น การใช้วิชาสังหารฝ่ายตรงข้ามโดยไม่ปริปากแบบอาสึระนั้นไม่สามารถก้าวผ่านไปได้ โลกนั้นมีพลังในรูปแบบอื่นอยู่ ใช้พลังทำศัตรูในวันวานให้เป็นมิตรในวันนี้ ตัดสัมพันธ์ฉันท์เพื่อนเมื่อวานทิ้ง ทำเป้าหมายให้บรรลุ นั่นคือโลกของการเมืองที่ถูกทำให้เป็นวัฒนธรรม<br>
อาสึระปรับตัวเข้ากับโลกใบนี้ เขาอาศัยอยู่กับลูคา และเรียนรู้พฤติกรรมของโลกที่กลายเป็นวัฒนธรรมแห่งนี้<br>
ในขณะเดียวกัน เขาก็ฝึกฝนศาสตร์ที่ลับคมด้วยชีวิตในหมู่บ้านนั้นด้วย<br>
เขาใช้พลังนั้นในสนามรบเท่าที่จะทำได้ ร่วมกับพรรคพวกร่วมเผ่าที่เข้ามาอยู่ใต้การปกครองของลูคา<br>
ชนเผ่าเฮย์เด็นที่รวมกลุ่มกับกองทหารของลูคาในฐานะหน่วยจู่โจมนั้นสร้างผลงานไว้อย่างยอดเยี่ยม ในการรบกับจักรวรรดินั้นก็สร้างผลงานทำให้ศัตรูล่าถอยกลับไปได้<br>
แต่ว่า ในวันคืนเช่นนั้น อาสึระก็ยังรู้สึกกระสับกระส่าย<br>
ถึงจะอยู่ในฐานะคนสนิทของลูคา แต่เขาก็ยังคงถูกทำราวกับว่าเป็นชนต่างเผ่าที่ถูกจ้างมา ลูคาเองนั้นให้ความนับถือชาวเผ่าเฮย์เด็นก็จริง แต่พวกตระกูลชั้นสูงของเมลซ์บาวหรือชาวเมืองที่ถือตัวแบ่งชนชั้นกับชาวเฮย์เด็นนั้นก็มีอยู่ไม่น้อย<br>
อาสึระไม่ได้รู้สึกอับอายกับเรื่องนั้นแต่อย่างใด สำหรับอาสึระ หากเขาเอาจริงขึ้นมา เพียงแค่ไม่กี่วินาทีคนพวกนั้นก็ล้มตายราวกับแมลงแล้ว เสียงกระพือปีกของยุงมันน่ารำคาญก็จริง แต่ไม่ได้มีค่าถึงกับทำให้เขาอับอายหรือต่ำต้อยแต่อย่างใด<br>
ทว่า เขาสูญเสียเป้าหมายและความหมายที่ตนจะอยู่ที่นี่ต่อไป<br>
ถึงจะไม่ค่อยพอใจนัก แต่เขาก็ได้รับค่าตอบแทนหลายอย่างจากการติดตามอาร์ชดยุกผู้มีอำนาจทางการเมืองเป็นลำดับสองของสหราชอาณาจักร และยังได้โอกาสใช้ศาสตร์การต่อสู้ของตัวเองอย่างเต็มที่ด้วย ความสัมพันธ์กับลูคานั้นก้าวข้ามระดับสัตย์สัญญา เพราะทั้งสองฝ่ายต่างได้ประโยชน์พ้องต้องกัน<br>
แม้จะเป็นเช่นนั้น ลูคาก็มองออกถึงความความผิดแผก และความกระวนกระวายของอาสึระ จึงได้มอบหมายงานสายลับที่จักรวรรดินั้นไป<br>
|<br>
«เป็นอะไรไป อาสึระ คุยอะไรกับท่านลูคาไปเหรอ?»<br>
คนที่ทักอาสึระขึ้นมาคือคิโด้ ขาข้างที่พิการนั้นบิดเบี้ยวผิดรูป หลังจากพิธีบรรลุนิติภาวะ เขาก็ควบคุมความพิการของตนเองได้ วิชาที่มีลักษณะเฉพาะของคนขาพิการนั้น เป็น วิชาในการต่อสู้ระยะประชิดที่แข็งแกร่งจนตัวคิโด้เองภาคภูมิใจ<br>
«ท่านว่าให้ออกจากอาณาจักร แล้วไปที่จักรวรรดิน่ะ»<br>
เขาคาดเดาความในใจของลูคาได้ แต่ก็ตัดสินใจจะทำภารกิจที่ได้รับมอบหมายมาให้ลุล่วง<br>
«อื้ม น่าสนุกแฮะ ฉันเองก็เริ่มเบื่อชีวิตที่นี่แล้วเหมือนกัน»<br>
ทั้งสองคนมีความสัมพันธ์กันอย่างประหลาด หลังพิธีบรรลุนิติภาวะ คิโด้ให้ความนับถือและคอยเชื่อฟังอาสึระเป็นอย่างมาก ฝ่ายอาสึระก็ยอมรับและให้ความสำคัญกับคนฉลาดอย่างคิโด้<br>
แต่ว่าทั้งสองคนก็ไม่ได้พูดคุยกันมากนัก ความสัมพันธ์ของทั้งคู่เป็นการกระทำ ไม่ใช่การพูด แต่ถึงจะอย่างนั้น ทั้งสองคนต่างก็มีค่านิยมแบบหนึ่งเหมือนกัน<br>
«จักรวรรดิเหรอ ถ้าที่นั่นล่ะก็น่าจะได้ลองอะไรหลายๆ อย่างนะ»<br>
«คงงั้นมั้ง»<br>
อาสึระตอบสั้นๆ<br>
|<br>
อาสึระมุ่งหน้าไปยังจักรวรรดิโดยมีคิโด้และลูกน้องอีกจำนวนหนึ่ง พวกเขาแต่งตัวเหมือนพ่อค้าขายงานศิลป์ โฆษณาตนเองในโลกใต้ดินของจักรวรรดิในฐานะคนนอกกฎหมายที่ลักลอบนำเข้าของเถื่อน<br>
«ข้าซ่อนคำโกหกใหญ่เรื่องสายลับด้วยคำโกหกเล็กๆ อย่างคนขนของเถื่อน ข้าเชื่อว่าต้องมีจุดเชื่อมต่อระหว่างโลกใต้ดินกับอำนาจส่วนกลางของรัฐบาลจักรวรรดิแน่»<br>
อาสึระพยักหน้าให้กับคำพูดของคิโด้<br>
คิโด้รวบรวมสินค้าพิเศษแปลกๆ จากทางตะวันออก แม้จะเป็นเมืองที่มีการค้าคึกคัก แต่สำหรับเมืองใหญ่ของจักรวรรดินั้น ของแบบนี้นับเป็นของหายาก<br>
และแล้ว พวกเขาก็ได้โอกาสช่วยเหลือกลุ่มอาชญากรของโรเซนเบิร์ก การได้ที่มั่นจากเมืองที่มีการผูกขาดการทุจริตของจักรวรรดินั้นเป็นแผนที่ดีทีเดียว นั่นคิดความคิดของคิโด้<br>
ไม่นาน กลุ่มของอาสึระก็เริ่มมีชื่อเสียงในโรเซนเบิร์ก คิโด้ถูกวางให้เป็นหัวหน้าเพื่อบทบาทในการต่อรอง และใช้ความสามารถในการต่อสู้เอาชนะกลุ่มอื่นๆ ในเมือง มีบางครั้งที่พวกเขาจับกลุ่มคู่แข่งทางการค้าไปฝังดินโชว์ไว้เสียหลายวัน<br>
|<br>
«เป็นกลุ่มที่ประหลาดดีนะ ทำไมถึงได้มาที่จักรวรรดิล่ะ?»<br>
และเคยถูกผู้นำของกลุ่มขนาดใหญ่ที่ชื่อไฟฟ์ถามเช่นนั้น<br>
«ก็ตามน้ำมาน่ะครับ พอน้ำวนหายไปแล้ว โลกของพวกเราก็เลยกว้างขึ้น»<br>
คำพูดนั้นของคิโด้ราวกับจะเสียดสีสำเนียงตะวันออก คิโด้เป็นผู้ชายที่ไม่ว่าอะไรก็ทำได้ไปเสียทุกอย่าง<br>
«ที่นี่ไม่มีที่สำหรับพวกคนนอก แต่ฉันจะจ้างพวกแกทำงาน ถ้าทำได้ดีล่ะก็จะมีค่าตอบแทนให้แน่นอน»<br>
«ขอบคุณมากเลยครับ จะทำให้ดีที่สุดเลยล่ะ»<br>
คิโด้ตอบกลับด้วยท่าทีมั่นใจ<br>
|<br>
«ชีวิตแบบนี้ท่าทางน่าสนุกไม่หยอกเลยนะ หัวหน้า»<br>
คิโด้พูดกับอาสึระ หากมองจากคนนอกแล้ว คิโด้ที่สวมชุดของชนเผ่าดูสง่างาม เมื่อเทียบกันแล้ว อาสึระที่ใส่ผ้าคลุมหัวขาดๆ ดูราวกับเป็นคนรับใช้<br>
«ยังไงซะก็เป็นโลกเล็กๆ»<br>
อาสึระตอบน้ำเสียงเรียบ<br>
«แต่ว่า ถ้ามีอำนาจในสังคมนี้ล่ะก็จะทำอะไรก็ได้ ถ้าทำต่อทั้งๆ แบบนี้ น่าจะได้ค่าตอบแทนเยอะกว่าตอนอยู่ที่รูบิโอนานะ»<br>
«อยากใช้ชีวิตหรูหราบ้างรึ?»<br>
«เป็นนิสัยแบบ พอเจอเรื่องที่ไม่เคยรู้ ก็อยากลองดูสักตั้งน่ะ»<br>
«งั้นเหรอ แต่รู้สึกจะคนละเป้าหมายนะ»<br>
«ถึงจะพูดว่าเป้าหมาย แต่ก็ไม่ได้บอกนี่ว่าให้ไปจักรวรรดิแล้วกลับมาด้วย»<br>
ดูท่าทางคิโด้ยังอยากจะเล่นบทหัวหน้าคนขนของเถื่อนต่อ<br>
«ก็จริง แต่อีกไม่นานข้าจะกลับรูบิโอนา»<br>
เกิดความเงียบขึ้นช่วงสั้นๆ ระหว่างทั้งคู่<br>
«นี่ งั้นให้แค่ฉันกับพวกที่เหลืออยู่ที่นี่ต่อไปได้ไหม»<br>
ตาของคิโด้เป็นประกาย ทว่า อาสึระก็ไม่ได้แสดงอารมณ์อะไรออกมา<br>
«ป..เปล่านะ นี่ไม่ได้จะหักหลังหรืออะไรนะ ที่ทำนี่ก็เพื่อหัวหน้าด้วยล่ะ»<br>
คิโด้พูดต่ออย่างลนลาน<br>
«ว่ามาสิ»<br>
«ช่วยส่งคนจากหมู่บ้านเข้ามาที่นี่ที เอาแค่พวกเด็กๆ ก็ได้ ความสามารถของพวกเรา กับอีแค่แก๊งใต้ดินพวกนี้ แป๊บเดียวก็จัดการได้หมดแล้ว»<br>
«จัดการแล้วยังไง?»<br>
«ไม่นานรูบิโอน่าก็จะโดนจักรวรรดิถล่มราบ ถ้าตอนนั้นมีสมบัติเอาไว้ที่นี่บ้างก็จะช่วยทุกคนได้»<br>
«ทุกคนรึ?»<br>
ตาของอาสึระฉายแววคม<br>
«อ..อา หัวหน้าก็น่าจะรู้ดี ว่าอำนาจของท่านลูคาคนเดียวมันทำอะไรไม่ได้หรอก สงครามที่ฐานทัพน่ะ ฉันเองก็เห็นมากับตา»<br>
คิโด้เคยเข้าร่วมสงครามที่ปราการเทรโด<br>
«แบบนั้นน่ะไม่มีทางชนะหรอก พลังมันต่างกันชัดเลย»<br>
«ความคิดฉลาดสมกับเป็นนายเลยนะ แต่จะทำยังไงกับสัญญาล่ะ?»<br>
«มันก็แค่ของบังหน้าไม่ใช่รึไง ฉันว่าหัวหน้าเองก็คิดแบบนั้นเหมือนกัน ว่าพวกเราน่าจะมีชีวิตที่มันมั่งคั่งสมกับฝีมือกว่านี้»<br>
«ความมั่งคั่งที่สมกับฝีมือเหรอ...»<br>
«ขอร้องล่ะ หัวหน้า ฉันติดตามนายมาตลอด เชื่อในพลังของนายมาตลอด»<br>
คิโด้พูดราวกับจะวิงวอนอาสึระ<br>
«ขอให้ฉันได้เดินเส้นทางอื่น ไม่สิ ให้ฉันได้เดินตามทางของตัวเองเถอะ»<br>
«ก็ได้ แต่ว่า ข้าจะขอให้สาบานอะไรสักอย่าง»<br>
«ได้ ถ้าเป็นคำขอของหัวหน้าล่ะก็ได้ทั้งนั้น เป็นแบบนั้นมาแต่ไหนแต่ไรแล้วนี่»<br>
อาสึระเงียบสักพักแล้วจึงเอ่ยปากขึ้น<br>
«ถ้าข้าบอกให้ตายก็จงตายทันทีซะ ไม่ต้องถามเหตุผลด้วย»<br>
สายตาเย็นชาของอาสึระจับจ้องไปที่คิโด้<br>
คิโด้ไม่คัดค้านคำนั้น หากปฏิเสธล่ะก็ อาสึระคงจะบั่นคอคิโด้โดยไม่ลังเลแน่นอน<br>
คิโด้ก็มั่นใจในฝีมือตอนนี้ของตัวเองเช่นกัน แต่หากจะต่อต้านอาสึระที่ถูกเรียกว่าอัจฉริยะด้วยเหตุผลนั้น ก็รู้อยู่แล้วว่ามันไร้ประโยชน์<br>
«จะขอรักษาสัจจะที่ให้ไว้กับหัวหน้า»<br>
คิโด้หลับตาลง แล้วคุกเข่า<br>
|<br>
- จบ -<br>","ch29_b.swf","3396_010"
20017,1,"«ความฝันริมน้ำ»",1,"สัตว์ประหลาดรูปร่างเหมือนกบใส่ชุดเจ้าชายฟุบร่างอันน่าเวทนาลงกับพื้น<br>
«จบแล้วเหรอ น่าเบื่อจริง»<br>
สเตเชียเตะมงกุฎที่กลิ้งอยู่ตรงเท้าเล่นจนกระเด็น แรงเตะทำให้มงกุฎกลิ้งตกลงไปในทะเลสาบที่สัตว์ประหลาดกบกระโดดขึ้นมา<br>
|<br>
«หวา ชุดเลอะไปหมดแล้วนะค้า»<br>
เนเนมถือตุ๊กตามายืนข้างๆ เพราะเปลี่ยนร่างตอนระหว่างสู้ ร่างกายของเนเนมเลยยังเป็นร่างผู้ใหญ่อยู่<br>
ซึ่งก็เป็นดังที่ถูกทัก ร่างกายของสเตเชียตอนนี้เปื้อนเมือกจากตัวสัตว์ประหลาดกบจนเลอะเทอะไปหมด<br>
อุปกรณ์ควบคุมการรับกลิ่นของสเตเชียส่งสัญญาณเตือน แต่ว่าในกลิ่นแปลกๆ นั้นไม่มีส่วนประกอบที่เป็นอันตรายต่อร่างกายมนุษย์หรือตุ๊กตาจักรกลผสมอยู่<br>
ถึงจะอย่างนั้น แค่กลิ่นมหาประลัยอย่างเดียวก็พอที่จะทำให้สัญญาณเตือนดังแล้ว<br>
«ตัวมาม้าเองก็เหม็นใช่ย่อยเหมือนกันแหละ»<br>
เมือกจากตัวสัตว์ประหลาดกบจากการต่อสู้ของสเตเชียเองก็กระเด็นไปเลอะชุดของเนเนมด้วย<br>
«ต้องซักเสื้อผ้าสินะคะเนี่ย»<br>
«ก็ซักตรงทะเลสาบนั่นก็ได้นี่? ตรงที่กบโดดขึ้นมาเมื้อกี้น่ะ»<br>
สเตเชียชี้นิ้วไปยังทะเลสาบที่มงกุฎตกลงไปเมื่อครู่ น้ำในทะเลสาบใสแจ๋วทำให้รู้สึกว่าเป็นน้ำที่สะอาดมาก<br>
«...ถ้ามันไม่ออกมาอีกก็ดีหรอกนะคะ»<br>
|<br>
สเตเชียกระโดดลงไปในทะเลสาบทั้งที่ยังใส่เสื้อผ้า ในขณะที่เนเนมกำลังซักชุดของตน<br>
พอมั่นใจว่าเมือกเหนียวๆ หลุดออกหมดแล้ว สเตเชียก็ขึ้นมาบนฝั่ง<br>
เธอจ้องเนเนมที่กำลังซักผ้าหน้าดำคร่ำเครียดกับตุ๊กตาที่เหม่อมองเนเนม อย่างสงสัย<br>
จู่ๆ แวบหนึ่ง สเตเชียรู้สึกว่ามีภาพลอยขึ้นมาในชิปควบคุมความทรงจำ<br>
ภาพของสระน้ำขนาดใหญ่ ตนเองที่กำลังเล่นน้ำอยู่ในนั้น และหญิงสาวผมยาวที่จ้องมองท่าทางเป็นห่วง<br>
ทั้งที่น่าจะถูกชิพระดับสูงควบคุมไว้แล้วแท้ๆ แต่ในมุมหนึ่งของความทรงจำอันลึกล้ำนับไม่ถ้วนที่คลุมเครือก็ยังคงมีภาพนั้นอยู่<br>
|<br>
เมืองแห่งการชี้นำแพนเดโมเนียมลอยอยู่บนฟ้า ไม่รู้ว่าเป็นเพราะอยู่ใกล้กับดวงอาทิตย์รึเปล่า วันนั้นแสงแดดจึงแรงนัก<br>
ปกติแล้ว อุณหภูมิภายในแพนเดโมเนียมจะควบคุมไว้อย่างเหมาะสมด้วยอุปกรณ์ควบคุมอุณหภูมิที่สร้างเป็นฟิลเตอร์รูปโดม แต่ว่าด้วยเหตุผลบางประการ ทำให้อุณหภูมิในแพนเดโมเนียมร้อนเหมือนประเทศเขตร้อน<br>
ตัววัดอุณหภูมิในเมมโมรีบันทึกไว้เช่นนั้น<br>
«ว้าว! มาม้า เย็นสบายดีจังเลยนะ!»<br>
สระน้ำตื้นแต่กว้าง น้ำเย็นสบายเหมาะกับอากาศร้อนภายนอก<br>
«เดี๋ยวเถอะ! ขืนเล่นขนาดนั้น...»<br>
เธอหันกลับไปเพราะรู้สึกเหมือนได้ยินใครเรียก พริบนั้นเอง เธอก็ลื่นล้มในสระ แล้วความทรงจำก็ขาดหายไปตรงนั้น<br>
นั่นเป็นเรื่องตอนไหนกันนะ<br>
|<br>
ยิ่งพยายามนึกรายละเอียดให้ออก<br>
ความทรงจำก็ยิ่งเลือนราง และรายละเอียดก็ยิ่งขาดหายไป<br>
ตั้งแต่มาที่โลกไม่สมประกอบใบนี้ เธอก็อยู่ในสภาพนี้มาตลอด<br>
ไม่สิ อาจจะเป็นแบบนี้มาตั้งแต่แรกแล้วก็ได้<br>
|<br>
เธอคิดว่าต้องแก้ปัญหาความทรงจำเลือนรางนี่ จึงตัดสินใจลองกู้คืนความทรงจำนี้ดู<br>
หลังจากมีเออร์เรอร์ขึ้นเตือนหลายครั้ง ก็กู้ความทรงจำสำเร็จเพียงแค่ส่วนเดียว<br>
แล้วความทรงจำที่กู้คืนสำเร็จก็เริ่มเล่น<br>
เป็นภาพตัวเองกำลังร้องไห้เสียงดัง และมีผู้หญิงผมยาวคอยลูบหัวเหมือนกำลังปลอบตนอยู่<br>
ภาพใบหน้าของหญิงสาวไม่ชัดเจน คงเป็นเพราะความรู้สึกว่ากำลัง «ร้องไห้» ครอบงำความทรงจำอยู่กระมัง<br>
เธอเพิ่มความละเอียดภาพเพื่อพยายามจะหาทางทำให้ใบหน้าของหญิงสาวชัดเจนขึ้น จนพอจะนำภาพโครงหน้าของหญิงสาวที่เลือนรางราวกับมีโมเสกคาดทับไว้กลับคืนมาได้<br>
ใบหน้านั้น เหมือนกับเนเนมที่ดื่มนมจนกลายเป็นร่างผู้ใหญ่มาก<br>
พอดูความทรงจำนี้ สเตเชียก็คิดว่า คิดแล้วไม่ผิดว่าเนเนมเป็น «มาม้า»<br>
ถึงจะอย่างนั้น ความทรงจำนี้ก็ตลกมาก<br>
ทั้งที่ร่างกายนี้ไม่อาจรับรู้ความรู้สึก ร้อน หนาว ร้อน เย็น เจ็บ ปวด เศร้า เหล่านั้นได้แล้วแท้ๆ<br>
ทั้งที่เป็นแบบนั้น แต่กลับบันทึกความรู้สึกเหล่านั้นลงในความทรงจำนี้อย่างละเอียด<br>
«เป็นอะไรไปเหรอคะ»<br>
สติรับรู้ของสเตเชียพุ่งไปยังชายผ้าที่เนเนมกำลังใช้มือบิด<br>
«ไม่มีอะไรหรอก มาม้า»<br>
«ก็บอกว่าไม่ใช่มาม้าไงคะ ต้องให้พูดอีกกี่ครั้งถึงจะเข้าใจคะเนี่ย!»<br>
เนเนมทำแก้มป่องปฏิเสธ<br>
|<br>
ความทรงจำอันเลือนรางนี้ ถ้านำกลับคืนมาได้ทั้งหมดจะชัดเจนขึ้นรึเปล่า<br>
หรือว่าจะเลือนรางต่อไปแบบนี้กัน<br>
สำหรับสเตเชียแล้ว จะเป็นแบบไหนก็ช่าง<br>
ไม่ว่าตนจะถูกสร้างด้วยเหตุผลอะไร ขอแค่สนุกกับโลกที่ไม่อาจคาดเดาใบนี้ได้ แค่นั้นก็พอแล้ว<br>
แล้วถ้านำความทรงจำของตนกลับคืนมาได้ในระหว่างนั้น ก็จะยิ่งดีขึ้นไปอีก มันก็แค่นั้น<br>
|<br>
- จบ -<br>","mn_62_a.swf","9999_012"
20018,1,"«ความฝันริมน้ำ»",1,"ซากกบถูกดาบของเบลซผ่าตามยาวเป็นสองท่อน แล้วร่วงลงพื้น<br>
พอตรวจสอบเค้าไอว่าไม่ใครเข้ามาจู่โจมอีกแล้ว เบลซก็เก็บดาบเข้าฝัก<br>
«คุณ... หน้าตาดูแย่เชียวนะ»<br>
บนโลกไม่สมประกอบใบนี้ที่แม้แต่อุณหภูมิยังไม่แน่นอน สถานที่ที่พวกเบลซอยู่นั้น แทบจะเรียกได้ว่าร้อนจนเหมือนจะลุกเป็นไฟ<br>
ถ้าจับอาวุธสู้ในที่แบบนั้นจะเกิดอะไรขึ้นน่ะเหรอ<br>
แม้เบลซจะชนะการต่อสู้อันแสนยากลำบาก แต่ตอนนี้ก็เหงื่อออกเต็มตัว<br>
แต่เดิมเขาก็แต่งตัวหลายชั้นอยู่แล้ว ยังมาอยู่ในที่ร้อนระอุแบบนี้ ถ้าไม่มีเหงื่อเลยยังจะแปลกใจกว่า<br>
ไม่รู้ว่าเขาเห็นสภาพของเบลซหรือเปล่า มาร์เซอุสมือจูงตุ๊กตา สายตาก็พยักเพยิดไปทางทะเลสาบใกล้ๆ<br>
«ไปล้างเหงื่อในทะเลสาบที่กบตัวนั้นโดดขึ้นมาก็ได้มั้ง เอ้า พวกเราเองก็ไปมั่งเถอะ กลิ่นนี่มันสุดจะทนจริงๆ ล่ะนะ»<br>
มาร์เซอุสเอาแขนเสื้อปิดจมูก<br>
ก่อนหน้านี้เขาทุ่มสมาธิให้กับการต่อสู้เลยไม่รู้สึก แต่เมือกเหลวจากสัตว์ประหลาดกบเจอความร้อนจากพื้นดินระเหยกลายเป็นไอ ส่งกลิ่นเหม็นไร้คำบรรยายออกมา<br>
«...นั่นสินะ ไปกันเถอะ»<br>
เบลซนิ่วหน้าเพราะกลิ่นเหม็น พลางมุ่งหน้าไปยังทะเลสาบพร้อมกับมาร์เซอุส<br>
|<br>
น้ำในทะเลสาบใสสะอาดมาก<br>
พอได้ล้างเมือกออกก็ไม่ได้กลิ่นเหม็นคลุ้งอีกแล้ว<br>
มาร์เซอุสกับตุ๊กตาหลบร้อนอยู่ใต้ร่มไม้<br>
แม้จะไม่ได้เข้าร่วมการต่อสู้ แต่มาร์เซอุสก็ใส่เสื้อผ้าหลายชั้นเช่นกัน ทั้งที่เป็นแบบนั้นมาร์เซอุสกลับไม่มีเหงื่อออกเลยสักหยด<br>
เขารู้สึกเคืองอย่างบอกไม่ถูกที่เห็นอีกฝ่ายท่าทางเย็นสบาย เบลซก้มตัวลงตรงริมฝั่ง วักน้ำขึ้นล้างหน้า<br>
น้ำเย็นล้างเหงื่อออกไปจากตัวเบลซ พร้อมกันนั้น ความเย็นก็ทำให้รู้สึกว่าเหงื่อค่อยๆ แห้งลงไปด้วย<br>
เขาวักน้ำล้างหน้าซ้ำอีกหลายครั้ง แล้วจึงเงยหน้าขึ้น<br>
เบลซจ้องมองผิวทะเลสาบสะท้อนแสงแดดแรงเหมือนกลางหน้าร้อนเป็นประกายระยิบระยับ<br>
ในระหว่างที่จ้องผิวน้ำอยู่นั้น จู่ๆ เสี้ยวหนึ่งของความทรงจำอันเลือนรางราวกับมีหมอกมาบดบังก็ย้อนกลับเข้ามาไม่ทันตั้งตัว<br>
|<br>
ในวันที่ร้อนจนแทบหมดแรง เบลซพาเมเลียมาเล่นที่ทะเลสาบใกล้บ้าน<br>
รู้สึกว่าเมเลียจะทนอากาศร้อนไม่ได้จนต้องขอให้เขาพามา<br>
|<br>
«พี่คะ ลงมาเร็ว!เย็นสบายมากเลยนะ!»<br>
พอเบลซถึงทะเลสาบปุ๊บ เมเลียที่ใส่ชุดว่ายน้ำอยู่แล้วก็ลงไปอยู่ในน้ำแล้ว<br>
ใจร้อนเกินไปรึเปล่านะ ทั้งเสื้อผ้าเอย รองเท้าเอย ต่างก็กระจัดกระจายอยู่ริมฝั่งไม่พับเก็บไว้ให้เรียบร้อย<br>
เบลซยิ้มเฝื่อนๆ กับสภาพที่เห็น แล้วเก็บเสื้อผ้ากับรองเท้าลงกระเป๋าไม่ให้เปียก<br>
เขาเตือนให้เมเลียระวังอย่าให้จมน้ำไปพลาง แล้วตนก็เดินลงไปในน้ำคลายร้อนบ้าง<br>
ร่มไม้กับน้ำเย็นทำให้รู้สึกว่าความร้อนคลายลงไปมาก<br>
---ซ่า<br>
จู่ๆ เบลซก็ถูกสาดน้ำใส่หน้าไม่ทันตั้งตัว<br>
แม้จะไม่ได้เปียกมากมายอะไร แต่ก็มากพอให้เบลซสะดุ้งได้<br>
«!?»<br>
«ฮ่าๆ ๆ พี่เปียกโชกเลย!»<br>
เมเลียมายืนหัวเราะร่าตรงหน้าเบลซที่กำลังงุนงง คล้ายจะบอกว่าเมื่อครู่เป็นฝีมือตน<br>
«ให้ตาย...»<br>
เบลซทำหน้าเหนื่อยหน่ายอยู่ครู่หนึ่ง ก่อนจะปรับอารมณ์ใหม่ เขาถอดเสื้อนอกเปียกๆ ทิ้งแล้ว ลงไปในน้ำ<br>
«นี่แน่ะ»<br>
«อ๊า เย็นอะ!»<br>
พอเมเลียโดนสาดน้ำคืนก็ร้องเสียงดังอย่างสนุกสนาน แล้วไม่ยอมแพ้สาดน้ำใส่เบลซบ้าง<br>
พอสาดน้ำใส่กันจนแทบจะเปียกไปทั้งตัวแล้ว เบลซจึงสังเกตเห็นว่าเมเลียหน้าซีดลง<br>
คงเพราะเล่นน้ำนานไป เมเลียคงหนาวเพราะอยู่ในน้ำนานกว่าเบลซ<br>
จะว่าไป ดวงอาทิตย์ก็เริ่มคล้อยต่ำลงแล้วด้วย อีกไม่นานลมหนาวก็คงพัดมา<br>
«ไหวมั้ย เอ้า ขึ้นมาก่อนเถอะ»<br>
เบลซจูงมือเมเลียที่จามเบาๆ ให้ขึ้นจากน้ำ แล้วใช้ผ้าขนหนูที่เตรียมมาเช็ดผมให้เมเลียอย่างเบามือ โดยระวังไม่ดึงผมให้เจ็บ<br>
«ขอบคุณนะคะพี่»<br>
เขาไม่เห็นหน้าน้องเพราะอีกฝ่ายหันหลังให้อยู่ แต่ฟังจากน้ำเสียงแล้วดูท่าทางดีใจ<br>
«ให้ตาย ถ้าเริ่มหนาวขึ้นมาแล้วก็ต้องบอกสิ เดี๋ยวก็เป็นหวัดเอาหรอก»<br>
«ขอโทษค่ะ ก็มันสนุกนี่นา»<br>
อีกฝ่ายขอโทษกลับมาตรงๆ พอเพลินแล้วก็ไม่สนร่างกายตัวเองเลยสินะ<br>
ว่าแรงไปรึเปล่านะ เบลซคิด<br>
«นี่ พี่คะ ไว้มาเล่นกันอีกนะ»<br>
เมเลียชวนเบลซระหว่างทางกลับบ้านตอนเย็น<br>
«อืม วันไหนร้อนค่อยมาอีกแล้วกัน แต่ว่า คราวหน้าถ้าหนาวแล้วต้องบอกพี่นะ»<br>
«อื้ม! ขอบคุณค่ะ!»<br>
|<br>
เป็นวันธรรมดาที่ไม่มีอะไร เป็นวันอันแสนธรรมดาที่พอผ่านไปหลายปีความทรงจำก็จางลง<br>
แต่ว่า เป็นความทรงจำที่เปี่ยมไปด้วยความสุขอันเรียบง่าย<br>
|<br>
พอเช็ดหน้าเช็ดตาแล้วเบลซก็ยืนขึ้น<br>
เพื่อจะนำเวลาอันแสนสุขนั้นกลับคืนมาเขาไม่ว่างพอมายืนเอ้อระเหย<br>
เบลซเดินกลับไปยังที่ที่มาร์เซอุสกับตุ๊กตาที่พูดไม่ได้รออยู่<br>
|<br>
- จบ -<br>","mn_63_a.swf","9999_013"
70,1,"ปี 3395 «เสียง»",1,"เจดลืมตาขึ้นบนเตียง ในห้องมืดสนิท ดูเหมือนว่าจะยังเป็นเวลากลางคืนอยู่ ท้องว่างจนเขาหายง่วง<br>
ดูเหมือนแม่จะยังหลับอยู่<br>
เมื่อลองกวาดมองในห้องที่มืดสนิท เขาก็เห็นถังไม้ว่างเปล่า<br>
ใช่แล้ว ต้องไปตักน้ำ ไม่งั้นเขาจะถูกฆ่า<br>
เจดชำเลืองมองหน้าแม่ของเขา แต่กลับเห็นศพเน่าเปื่อยนอนอยู่ตรงนั้นแทน<br>
|<br>
เจดจัดการพวกอันธพาลที่พุ่งเข้ามาทำร้ายเขาด้วยมีดทีละคนสองคน กองศพสุมขึ้นสูงเป็นกองพะเนินอย่างน่าขัน<br>
แต่ว่า ความโกรธของเขาก็ยังไม่ลดลง<br>
เมื่อเขาจัดการฆ่าคนสุดท้ายไปแล้ว ผู้ที่ยังเหลืออยู่ตรงนั้นก็มีเพียงแค่ตนเองเท่านั้น<br>
|<br>
คราวนี้เด็กชายอยู่ในสนามรบที่มีเหล่าทหารมากมายกำลังสู้รบกันอยู่ ฝ่ายหนึ่งคือกองทัพกบฏ ฝ่ายหนึ่งคือกองทัพทหาร เจดช่วยเหลือกองทัพกบฏที่มีขวัญกำลังใจดีกว่า เป็นเพราะมีพ่อของเขาอยู่ ในโลกฝั่งนี้ เขาได้พูดคุยกับพ่อจนนับครั้งไม่ถ้วน สถานการณ์การรบพลิกผันได้เพราะพลังของเขา ดั่งเช่นที่พ่อเขาบอก<br>
ทว่าพ่อของเขาไม่ได้กลับมาหา พ่อบอกว่าเสียใจที่เขาฆ่าแม่ เขาไม่มีสิทธิ์มาอยู่เคียงข้าง<br>
«เพราะมียา เลยได้กลับมาพบมาพูดคุยกันอีก แต่เป็นเพราะยานี้ ทำให้พ่อเสียสติ...»<br>
ในโลกที่ไร้สรรพเสียง มีแต่เพียงเสียงของพ่อเท่านั้น ที่เจดได้ยิน<br>
|<br>
«นึกเรื่องของโลกอีกฝั่งออกหมดแล้วเหรอ»<br>
ผู้หญิงคนหนึ่งยืนอยู่<br>
«พวกฉันสร้างเธอขึ้นมาในฐานะต้นหน เป็นผู้มีจิตใต้สำนึกสู่ขุมพลังอันยิ่งใหญ่»<br>
«ต้นหน?»<br>
เจดไม่เข้าใจสิ่งที่มาร์กรีตกล่าวถึง<br>
«ไม่ว่าจะเป็นเรือลำใหญ่ขนาดไหน ต้นหนจะเป็นคนเพียงคนเดียวที่ตัดสินทิศทางของเรือได้ เธอก็คือต้นกำเนิดของพลัง หรือก็คือเธอเพียงคนเดียวที่สามารถมองเห็นอนาคต แล้วตัดสินว่าจะไปทางไหนได้ไงล่ะ»<br>
หญิงสาวผู้ถูกเรียกว่ามาร์กรีตนั้น ยังรักษารูปร่างไว้ได้แม้ในโลกแห่งสนธยานี้<br>
«ผมน่ะ ไม่อยากจะทำอะไรอีกแล้ว»<br>
เจดทำคอตกนั่งก้มหน้ายองๆ ลงกับพื้น<br>
«นั่นสินะ หนูพยายามมาได้ดีมากแล้วล่ะจ้ะ»<br>
มาร์กรีตคุกเข่าลงมาอยู่ข้างๆ เจด ใบหน้าเผยรอยยิ้มอ่อนโยน<br>
«ไม่ว่าหนูจะเปลี่ยนอนาคตไปเป็นแบบไหน สุดท้าย หัวใจของคนก็ไม่เปลี่ยนแปลง ต่อให้แม่ของหนูฟื้นขึ้นมา ก็รังแต่จะเสียสติแล้วถูกฆ่าเท่านั้น ต่อให้ช่วยหัวใจที่ทะเยอะทะยานของพ่อ สุดท้ายก็จะทำร้ายตัวเอง»<br>
«ผมก็แค่อยากให้มีแต่เรื่องดีๆ เท่านั้นเอง»<br>
เจดพูดขึ้นทั้งๆ ที่ยังก้มหน้าคอตก<br>
«หัวใจของคนเราน่ะมันไม่แน่นอน หากหนูสร้างโลกขึ้นมาใหม่ หัวใจของอีกฝ่ายก็จะไม่เหมือนเดิม»<br>
«ใช่ไง เพราะงั้นผมจะไม่ทำอะไรอีกแล้ว»<br>
«เหรอ เอาเถอะ แต่ว่าหลังจากนี้หนูจะทำอย่างไรต่อไปเหรอ»<br>
«ขอตายดีกว่า ฆ่าผมซะเลยสิ ยังไงผมก็ตายมาตั้งหลายรอบแล้ว»<br>
«จะทิ้งทุกอย่างเหรอ»<br>
คำพูดของมาร์กรีตดังกังวานราวกำลังโอบกอดห่อหุ้มทุกสิ่ง<br>
«ปล่อยผมไปเถอะ ผมไม่สนอะไรอีกแล้วทั้งนั้นแหละ»<br>
«ฉันก็ไม่ต้องการอะไรจากหนูหรอกนะ»<br>
มาร์กรีตโอบกอดรอบคอของเจด<br>
«แต่ถ้าไม่ต้องการแล้วจริงๆ พลังนั้นฉันขอรับไว้เองนะ ขอให้ «หัวใจ» ของเธอตายไปเท่านั้นก็พอ»<br>
มาร์กรีตพูดถ้อยคำเลือดเย็นขัดกับน้ำเสียงอ่อนโยน<br>
เจดหลับลง ตั้งใจว่าจะทิ้งทุกอย่างไป แต่ว่าชั่วอึดใจสุดท้าย อะไรบางฟื้นคืนกลับขึ้นมาใหม่จากในตัวของเจด นั่นคือภาพของอาเบลและพวกพ้องในสลัมที่ยอมตายเพื่อเจด<br>
«ผมเปลี่ยนใจแล้ว ผมไม่ยอมมอบพลังให้หรอก ยังไงก็ยกโทษให้แกไม่ได้»<br>
เจดเงยหน้าขึ้นแล้วผลักมาร์กรีตออกไป<br>
|<br>
ทั้งสองอยู่ในมุมของสลัมสกปรก ร่างกายของเจดเปล่งแสงเรืองรองตัดกับภาพรอบๆ แต่แสงนั่นก็ค่อยๆ อ่อนลง ตรงนั้นมีพวกพ้องอีก 2 คนซึ่งเสียชีวิตไปแล้ว<br>
«ก็ได้ งั้นมาตัดสินกันที่นี่แล้วกัน»<br>
เมื่อแสงรอบตัวเจดดับลงสนิท มาร์กรีตก็กล่าวขึ้นด้วยรอยยิ้ม<br>
เจดพุ่งตรงเข้าหามาร์กรีต ทะลวงผ่านภาพลวงตา พยายามยื่นมือเข้าไปคว้าลูกแก้วมาให้ได้<br>
ลูกแก้วหลบมือของทั้งสองและเจดไปได้ฉิวเฉียดราวกับคาดเดาเอาไว้อยู่แล้ว<br>
สัตว์ประหลาดปรากฏกายออกมาเบื้องหน้าลูกแก้ว มันอ้าปากออกกว้างเพื่อจะกัดแขนของเจด<br>
เจดจินตนาการภาพ «ตัวเองเจาะทะลุตัวสัตว์ประหลาดออกมาคว้าลูกแก้วไว้ได้»<br>
ทันใดนั้น ปากของสัตว์ประหลาดก็หายวับไป มีเพียงตัวเองกำลังยืนถือลูกแก้วของมาร์กรีตไว้ในมือ «ปรากฏ» ตัวออกมาแทน<br>
«ยังหรอก ยังหรอก»<br>
เสียงของมาร์กรีตดังขึ้นจากในลูกแก้ว แล้วปล่อยลำแสงเส้นหนึ่ง พุ่งทะลุหน้าอกของเจดเข้าอย่างจัง<br>
หลังจากนั้น เจดก็ไปปรากฏตัวอยู่หลังภาพลวงของมาร์กรีต<br>
ตอนนี้เขาต่างไปจากที่ผ่านมา เมื่อเขาเลือกอนาคตไว้แล้ว อนาคตนั้นจะข้ามมายังอดีตแล้วแสดงผลให้เห็นในพริบตานั้น<br>
พลังของเจดได้ก้าวข้ามสัญชาตญาณและความเป็นจริงไปแล้ว<br>
«พลังนี้ ฉันต้องเอามาเป็นของฉันให้ได้»<br>
มาร์กรีต ถอยห่างออกจากเจดเพื่อรักษาระยะเป็นครั้งแรก<br>
«ฉันจะแสดงสาเหตุที่ฉันมาอยู่ที่นี่ให้ดู!»<br>
สัตว์ประหลาดที่มาร์กรีตเป็นผู้ควบคุม คราวนี้ปรากฏตัวออกเพื่อดูดกลืนขาของเจด<br>
เจดเลือก «อนาคตที่อ่านการโจมตีของมาร์กรีตออก» สัตว์ประหลาดจึงกัดได้เพียงอากาศธาตุ เจดข้ามไปยืนอยู่ในที่ที่ค่อนข้างห่างจากตัวมาร์กรีต<br>
«ต่อไปคืออะไรล่ะ»<br>
คราวนี้สัตว์ประหลาดปรากฏตัวออกมาข้างกายเจด<br>
«เปล่าประโยชน์!»<br>
เจดหายไปราวกับไม่ได้อยู่ตรงนั้นมาตั้งแต่แรก แล้วไปปรากฏตัวอยู่ข้างลูกแก้วของมาร์กรีต เขาชักมีดออกมาแทงลงไปที่ลูกแก้ว<br>
ลูกแก้วระเบิดแล้วตกลงสู่พื้น<br>
ภาพลวงตาของมาร์กรีตสั่นไหวอย่างรุนแรง<br>
«สมกับ...เลย แต่ว่า ยัง....จบหรอกนะ»<br>
มาร์กรีตหันไปทางเจด แล้วเรียกสัตว์ประหลาดออกมาอีกครั้ง คราวนี้เธอเรียกออกมาถึงสองตัว สามตัว และยังคงเรียกออกมาเรื่อยๆ จนล้อมเจด<br>
«จบ...แค่...แหละ»<br>
เสียงของมาร์กรีตขาดหายไปบางช่วง<br>
«ก็บอกแล้วว่าไม่มีประโยชน์»<br>
เจดกระทืบลูกแก้วที่แตกร้าว<br>
เมื่อลูกแก้วแตกออกเป็นส่วนๆ ภาพของมาร์กรีตก็หายวับไป สัตว์ประหลาดที่อยู่รอบๆ ตัวของเขาก็หายไปทั้งหมดเช่นเดียวกัน<br>
«อะไรน่ะ!»<br>
ชั่ววินาทีต่อมา อสูรปรากฏขึ้นกัดกินเขามาจากใต้พื้นที่เขายืนอยู่<br>
เจดตกลงไปในกระเพาะของสัตว์ประหลาด<br>
|<br>
เจดอยู่ในตัวของสัตว์ประหลาด ร่างกายค่อยๆ กร่อนละลาย ความเจ็บปวดแผดเผาราวกับกำลังโดนนาบด้วยไฟ<br>
แต่เจดก็ไม่ได้ข้ามเวลาหนีไป<br>
เขาสู้กับมาร์กรีตจนตัวตายไม่รู้ต่อกี่ครั้ง แล้วเขาก็ข้ามเวลา กลับมาสู้กับมาร์กรีตอีก<br>
เขาตั้งใจจะทำอะไรกันแน่<br>
เขาอยากมีชีวิตรอดงั้นเหรอ หรืออยากจะฆ่าผู้หญิงคนนั้น<br>
หรืออยากให้พวกพ้องของเขาฟื้นกลับมาเหรอ<br>
ไม่สิ หรือว่า เขาไม่ควรอยู่บนโลกนี้มาตั้งแต่แรกแล้ว<br>
เขาควรจะย้อนเวลากลับไปขนาดไหน เขาควรจะกลับไปที่ไหนกัน<br>
แล้วที่ๆ เขาอยากกลับไป คือที่ไหนกันแน่…<br>
«เจ็บชะมัด แต่ว่านี่แหละความจริง......»<br>
ความรู้สึกคลับคล้ายกับว่าจะยอมแพ้เริ่มเขาครอบงำเจด ความรู้สึกว่าตัวไร้ความสามารถ ความเหนื่อยล้าเข้ากัดกินจิตใจของเจด<br>
«ทำอะไรไปก็ไม่มีความหมาย ถ้าสุดท้ายก็ต้องมาลงเอยที่นี่อยู่ดี....»<br>
หากตายไปซะ ทุกอย่างจะได้จบลงเสียที เรื่องยุ่งยากทั้งหมดก็จะหมดไป<br>
|<br>
เจดหลับตาลง รอเพียงเวลาตาย<br>
|<br>
เจดได้ยินเสียงดังขึ้นท่ามกลางความมืด<br>
«อยากกลับไปเหรอ»<br>
เสียงของผู้หญิง<br>
«ใครน่ะ»<br>
«ความปรารถนา»<br>
«ไม่อยากกลับไปแล้วล่ะ ขออยู่อย่างสงบบ้างเถอะ ผมไม่อยากพบใครอีกแล้ว»<br>
«งั้นสร้างโลกใหม่ขึ้นมาสิ»<br>
«ทำไม่ได้หรอก»<br>
«งั้นฉันจะสร้างเอง เธอช่วยฉันหน่อยสิ»<br>
«ต้องให้ผมช่วยจริงๆ เหรอ»<br>
«อื้ม»<br>
เจดหันไปมองทางต้นเสียง<br>
มีแสงสว่างเรืองรองอยู่<br>
|<br>
ลำธารแห่งแสง<br>
ภาพเบื้องหน้าถูกย้อมไปด้วยสีขาวโพลน ทั้งๆ ที่ไม่น่าจะมีเสียงอะไรแท้ๆ แต่เจดกลับยินได้เสียงชัดเต็มสองหู<br>
|<br>
«จงตื่นขึ้น.....จงตื่นขึ้น......»<br>
|<br>
เมื่อรู้สึกตัว เจดกำลังก้าวเท้าเดินอยู่ผืนดินสีเทาหมอง<br>
รอบตัวไม่มีอะไรทั้งสิ้น รอบตัวไม่มีใครทั้งนั้น<br>
มีเพียงเจดอยู่เพียงคนเดียว<br>
|<br>
เจดมองรอบๆ เพื่อดูว่าที่นี่คือที่ไหนกันแน่<br>
โลกสีขาวดำ เป็นทิวทัศน์ที่เขาเคยเห็นมาก่อน แต่ก็ไม่เคยมาเยือนแม้แต่ครั้งเดียว<br>
เมื่อมองไปรอบตัว เขาก็เห็นอาคารที่สร้างจากหิน ทันทีที่เขาสังเกตเห็นอาคารนั้น ประตูหนาหนักด้านหน้าก็เปิดออก ราวกับกำลังเชื้อเชิญเจดเข้าไป<br>
«ผม....ถูกเรียกมาสินะ....»<br>
|<br>
- จบ -<br>","ch07_e.swf","3395_007"
87,1,"«LogType:INFO»",1,"......ID : M00024<br>
......เวลาเดินเครื่อง : 753517123<br>
......จำแนกประเภท log : INFO<br>
หลังจากแม็กซ์แยกกับเบลซแล้ว เขาก็ไปที่ชั้นใต้ดินปราสาทของกรุนวัลด์<br>
ห้องนั้นมีเครื่องจักรวางไว้จำนวนหลายเครื่อง เครื่องจักรมากหน้าหลายตาหลายชนิดนั้น แสดงให้รู้ว่าเป็นสถานีวิจัยของเหล่าเอ็นจิเนียร์แห่งแพนเดโมเนียม<br>
«ธุระจากเมืองแห่งการชี้นำรึ?»<br>
เสียงคนแก่ดังขึ้นจากโต๊ะที่อยู่ด้านในสุดของห้อง แม็กซ์เริ่มทำการเทียบข้อมูลสำเนาเสียง แล้วยืนยันว่าเป็นเสียงของโลเฟน อดีตเอ็นจิเนียร์ที่สังกัดกองทัพ<br>
«หืม แกเองเหรอ แม็กซ์»<br>
โลเฟนพูดขึ้นหลังจากมองแม็กซ์ที่ยืนอยู่ด้านหน้าของโต๊ะ<br>
«เหมาะกับชุดเครื่องแบบนั่นดีนี่»<br>
แม็กซ์สังเกตระดับความอันตรายของคนแก่ที่อยู่ตรงหน้า เขาถูกสั่งมาว่าให้สังหารคนแก่คนนี้เสีย หากระดับความอันตรายเกินกว่าที่กำหนดไว้ ทว่า ระดับอันตรายของคนแก่ที่นั่งอยู่ยังคงต่ำเหมือนเช่นเคย ทั้งการขยายของม่านตาดำ, อาวุธปืน หรือการตอบสนองของดินระเบิด<br>
«โอ๊ะ ถึงจะพูดกับแกไปก็ไม่มีประโยชน์สินะ»<br>
โลเฟนลุกขึ้นยืน<br>
«ที่แกมาก็เพราะเรื่องนั้นใช่ไหมล่ะ?»<br>
แม็กซ์ยื่นมือออกไปราวกับจะตอบสนองต่อคำพูดของโลเฟน คำสั่งคราวนี้คือการเก็บรวบรวมโคเด็กซ์ที่เขาครอบครองอยู่<br>
«ถ้าต้องการเจ้านี่ ก็หมายความว่าเรื่องนั้นก้าวหน้าดีสินะ สำหรับนายแล้วดูแดกดันดี»<br>
โลเฟนเปิดตู้เอกสาร แล้วหยิบเอาซองสีเงินออกมาพลางพูด<br>
«......»<br>
พริบตานั้น กลไกอารมณ์ของแม็กซ์ก็เกิดสับสนขึ้น ทว่า ก็ไม่ทำให้เกิดกิริยาใดขึ้น แม็กซ์ยังคงยื่นมือออกไปโดยไม่พูดอะไร<br>
«ในฐานะคนที่รู้ชาติกำเนิดของแก ฉันรู้สึกเวทนาแกเล็กๆ นะ»<br>
โลเฟนพูดพลางส่งซองสีเงินให้แม็กซ์<br>
«ถ้ายังมีความรู้สึกของสมัยก่อนอยู่สักหน่อย คงจะเข้าใจความหมายที่ฉันพูดนะ»<br>
การควบคุมกลไกทางอารมณ์ของแม็กซ์ เริ่มถึงขีดจำกัดแล้ว<br>
«แล้วก็ บอกไทเรลด้วยนะว่านี่เป็นชิ้นสุดท้ายแล้ว»<br>
โลเฟนพูดแล้วนั่งลงที่โต๊ะ เขาใส่แว่นตาแล้วเริ่มทำงานอีกครั้ง<br>
|<br>
......ID : M00017<br>
......เวลาเดินเครื่อง : 203486781<br>
......จำแนกประเภท log : INFO<br>
«แผนการนั่นไปต่อได้สินะ...»<br>
ชายที่ชื่อโลเฟนปรากฎตัวขึ้นต่อหน้าแม็กซ์หลังจากทำการเดินเครื่อง<br>
«แน่นอน เพราะมีสถานการณ์ว่ากองร้อย E ถูกตีพ่ายขึ้นมาน่ะสิ»<br>
«ใครเป็นคนสร้างน่ะ?»<br>
«รู้สึกว่าจะมีอัจฉริยะสร้างออโตมาตาอยู่บนพื้นพิภพนะ»<br>
«ผู้ค้นหาโคเด็กซ์เหรอ»<br>
«ไม่รู้รายละเอียดเท่าไหร่หรอก แต่ก็ทำได้ถึงขนาดนี้แหละ»<br>
«แล้วมีประโยชน์ในการรบจริงรึเปล่า?»<br>
«การปรับปรุงเป็นพื้นฐานของเอ็นจิเนียร์ น่าลองทำดูจะตายไป»<br>
«ก็พูดดีไป ไม่เห็นว่าจะเป็นวิทยาการที่ดีเลย»<br>
«เอาเถอะ คอยดูก็แล้วกัน เดี๋ยวจะแสดงแบบจำลองให้ดู»<br>
เมื่อแม็กซ์ยืนยันรหัสที่ใส่เข้าไปก็ยืนขึ้นแล้วชักดาบ<br>
«ท่าเตรียมนี่...ไม่จริงน่ะ»<br>
โลเฟนจำท่าเตรียมสู้ด้วยดาบคู่แปลกๆ ได้<br>
«ก่อนอื่นก็การต่อสู้กับสิ่งมีชีวิตที่เป็นศัตรูไทป์ B»<br>
ภาพสามมิติปรากฏขึ้นต่อหน้าแม็กซ์ สิ่งมีชีวิตที่เหมือนมนุษย์หมาป่าเต็มไปด้วยขน ความสูงเท่ากับมนุษย์ ร้องคำรามขึ้น<br>
«เอาล่ะ ไปเลย!»<br>
ภาพเคลื่อนไหวของมนุษย์หมาป่ากระโจนเข้าหาแม็กซ์ แม็กซ์ตั้งใจจะหลบแต่ก็ถูกเล็บฟันเข้าที่หน้ากาก<br>
ระบบการป้อนข้อมูลของแม็กซ์นั้นมีการใส่ข้อมูลการเคลื่อนไหวของสิ่งมีชีวิตที่เป็นศัตรูที่ถูกจำลองขึ้นมาเอาไว้โดยตรง การตอบสนองนอกจากภาพเคลื่อนไหวที่ใส่เข้าไปก็ถูกสร้างขึ้นด้วย หัวขอแม็กซ์สั่นเล็กน้อย แต่เขาก็จัดท่าทางใหม่แล้วยืนอยู่ตรงตำแหน่งข้างมนุษย์หมาป่า<br>
เขาแกว่งดาบแล้วฟันมนุษย์หมาป่าขาดสะพายแล่ง<br>
ภาพมนุษย์หมาป่าที่แยกเป็นสองส่วนนั้นแสดงอยู่พริบตาหนึ่ง แล้วหยุดตรงนั้น<br>
«เป็นไงบ้าง?»<br>
«ก็แค่การจำลอง สู้จริงมันไม่ใช่แบบนี้ แต่การเคลื่อนไหวนี่เป็นการตอบสนองจากหนูทดลองที่ว่านั่นรึ»<br>
โลเฟนกล่าวหลังจากที่ได้เห็นการเคลื่อนไหวของแม็กซ์<br>
«ไปคุยกันตรงโน้นเถอะ»<br>
นักวิทยาการทั้งสองคนทิ้งแม็กซ์ไว้แล้วเดินไปยังห้องข้างๆ<br>
|<br>
......ID : M00021<br>
......เวลาเดินเครื่อง : 753227641<br>
......จำแนกประเภท log : INFO<br>
ตรงหน้าของแม็กซ์มีนักวิทยาการอยู่สองคน<br>
«ต้องลบความทรงจำนี่นะ»<br>
«แต่ความทรงจำจะทำให้จิตใจเป็นรูปเป็นร่างขึ้นมานะ ถ้าไม่มีปัญหาอะไรก็ควรเก็บไว้ ความทรงจำนี่อาจจะเป็นกลไกในกำลังรบของแม็กซ์ก็ได้»<br>
«มันอันตราย ถ้ากลไกควบคุมเกิดพังขึ้นมาล่ะก็มันจะคุมไม่ได้เอานะ»<br>
«ถึงได้ติดตั้งกลไกทำลายตัวเองไว้ไงล่ะ ท่านเรดเกรฟไม่ยอมให้มีออโตมาตาที่คุ้มคลั่งแน่»<br>
«ถ้างั้นก็ต้องทดสอบกลไกทำลายตัวเองล่ะนะ แล้วค่อยคิดกันอีกที»<br>
นักวิทยาการที่อยู่หน้าแผงควบคุมพิมพ์รหัสคำสั่งให้แม็กซ์<br>
เมื่อป้อนรหัสคำสั่งเข้าไป โลกของแม็กซ์ก็พลันมืดลง<br>
|<br>
«รีซ รีซอยู่ไหนน่ะ!»<br>
โอเปอเรเตอร์ของกองทัพส่งเสียงตะโกน<br>
«สู้อยู่ปีกซ้ายครับ มนุษย์มังกรมันกรูกันเข้ามา ไปไหนไม่ได้เลย»<br>
«ทำไมกัน ทำไมถึงรวบรวมคอร์ไม่ได้กัน!»<br>
หัวหน้ากองร้อยหันไปคาดคั้นเอากับเอ็นจิเนียร์เมื่อเหตุการณ์ไม่เป็นไปตามที่คาด<br>
«เครื่องรวบรวมไม่ทำงานครับ มันไม่ควรเป็นแบบนี้ ระบบฟื้นตัวมัน...»<br>
«ต้องถอยแล้วนะครับ ผู้กอง»<br>
«ถ้าทำได้ก็ไม่ต้องลำบากแล้ว! มาถึงคอร์ได้แล้วทั้งที นี่มันอยู่กลางกองทัพศัตรูเลยนะ!»<br>
เมื่อการสนทนาของพวกเขาจบลง รองผู้บัญชาการก็เข้ามาหาตน<br>
«เฮ้ย! จะรวบรวมคอร์เว็ตแล้วนะ ขยับไหวไหม?»<br>
ครั้งแรกก็ไม่รู้ว่าตนถูกเรียก แต่พอรู้ตัวก็รู้สึกว่าที่หัวมีแผลใหญ่ และใบหน้าก็เปื้อนเลือดไปหมด<br>
«ไม่มีปัญหา»<br>
ตนระดมยิงศัตรูไปพร้อมกับรองผู้บัญชาการแล้วมุ่งไปยังคอร์เว็ต ศัตรูเพิ่มจำนวนมากขึ้นเรื่อยๆ<br>
«โธ่เว้ย มากันไม่หยุดเลย»<br>
มีระเบิดเพิงขนาดใหญ่ขึ้นที่ด้านหลัง ตรงนั้นมีมังกรกำลังสยายปีกขนาดมหึมาอยู่<br>
«บ้าเอ๊ย! มังกรบินฟื้นแล้วเรอะ!»<br>
ทันทีที่หันมาพูดเช่นนั้น หอกของมนุษย์มังกรก็แทงเข้าที่หน้าอกของรองผู้บัญชาการที่มาด้วยกัน<br>
ตนทิ้งรองผู้บัญชาการที่หมดลมหายใจแล้ววิ่งออกไป ทว่า ความเย็นของเลือดที่ไหลออกมาจากหัว และความเจ็บปวดที่ระรัวขึ้นมาเริ่มทำให้สติเลือนลาง ตนพยายามฟาดฟันกับมนุษย์มังกรที่โผล่มาไม่รู้จักจบสิ้นพลางมุ่งหน้าไปที่คอร์เว็ต<br>
เมื่อไปถึงคอร์เว็ต หน่วยคุ้มกันก็แตกพ่ายไปหมดแล้ว ชิ้นส่วนร่างกายของเหล่าโอเปอเรเตอร์กระจัดกระจายเต็มพื้นที่ แต่คอร์เว็ตยังหลงเหลืออยู่โดยไม่ถูกทำลายราวกับปาฏิหาริย์ ขณะที่ตนหลบซากศพไปพลางเอื้อมมือไปจับประตูของคอร์เว็ตนั้น ก็มีลมกรรโชกแรงพัดเข้าหาตัว<br>
เมื่อหันกลับไป ก็พบกับมังกรบินยักษ์กำลังร้องคำรามอยู่<br>
|<br>
«ถึงขีดจำกัดแล้ว มันข้ามลิมิตของระบบควบคุมไปแล้วนะ»<br>
นักวิทยาการที่อยู่หน้าแผงควบคุมพูดขึ้น<br>
แม็กซ์ฟาดฟันศัตรูต่อๆ กันด้วยแบบจำลองซีมูเลเตอร์ ทว่าตอนที่หันไปหาศัตรูตัวสุดท้าย อยู่ดีๆ การเคลื่อนไหวก็หยุดลง<br>
«เอาน่า ดูกันต่อไป»<br>
แม็กซ์สังเกตขีดจำกัดของระบบควบคุมของตนเอง<br>
«จะปลอดภัยไหมนะ»<br>
«ถ้ากังวลก็หลบไปสิ»<br>
ขณะที่นักวิทยาการทั้งสองคนกำลังพูดนั้น แม็กซ์ก็คุกเข่าลงราวกับกำลังจะพัง เมื่อเงยหน้าขึ้น ก็เริ่มส่องแสงออกมา<br>
«มาแล้ว»<br>
พอพูดจบ ร่างของแม็กซ์ก็ระเบิดเป็นเสี่ยงๆ ชิ้นส่วนที่ถูกทำลายจนกระจายนั้นสร้างความเสียหายอย่างรุนแรงกับห้องซีมูเลชั่นและศัตรูจำลอง ศัตรูจำลองที่ได้รับความเสียหายเกินขีดที่กำหนดไว้ก็หายไป<br>
«ถ้าเป็นแบบนี้ก็ไม่มีปัญหา»<br>
«ส่วนหัวยังอยู่ดีไหม?»<br>
«ไปเก็บกันเถอะ»<br>
ภาพที่ทั้งสองคนเข้ามายังห้องซีมูเลชั่นที่ถูกปิดไว้ฉายอยู่ในดวงตาของแม็กซ์ ถึงจะเหลือแค่ส่วนหัว แต่สัมผัสอย่างน้อยที่สุดก็ถูกบันทึกไว้ด้วยเครื่องมือแบ็คอัพ<br>
«ดูสิ มันยังขยับอยู่เลย»<br>
ชายคนหนึ่งเก็บหัวของแม็กซ์ขึ้นมา<br>
«โหดร้ายจริงนะ»<br>
«แต่ไม่คิดว่าเป็นวิธีแก้ปัญหาในอุดมคติที่เติมเต็มทั้งความเสถียรแล้วก็พลังโจมตีในเวลาเดียวกันเหรอ? จะเรียกว่างดงามก็ยังได้นะ»<br>
พูดดังนั้น นักวิทยาการก็หาแหล่งพลังงานของแม็กซ์แล้วปิดมันลง<br>
|<br>
- จบ -<br>","ch09_b.swf","0000_011"